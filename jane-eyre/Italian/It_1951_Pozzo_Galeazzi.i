Capitolo I Impossibile uscire a passeggio quel giorno.
Avevamo, è vero, camminato per un’ora nell’albereta ormai spoglia, durante la mattinata; ma all’ora di colazione il vento freddo aveva ammassato una nuvolaglia così fosca, seguita da una pioggia tanto penetrante, che non era più il caso di pensare a un po’ di esercizio all’aperto, quel pomeriggio.
Ma io ne ero contenta; non mi piacevano le lunghe passeg giate, specie nei pomeriggi d’inverno; detestavo ritornare a casa nella luce grigia del crepuscolo, con mani e piedi intirizziti e il cuore triste per i rimproveri di Bessie, la bambinaia, e umiliata dalla consapevolezza della mia inferiorità fisica rispetto a Eliza, John e Georgiana Reed.
I nominati Eliza, John e Georgiana si trovavano ora in salotto, riuniti intorno alla loro mamma; quest’ultima se ne stava sdraiata su di un divano accanto al caminetto e, circondata dai suoi diletti , appariva felice.
Quanto a me, mi aveva dispensata dall’unirmi al gruppo, dicendo che le rincresceva di dovermi tenere a distanza, ma che sino a quando Bessie non le avesse detto e lei stessa non avesse avuto modo di convincersi che io mi sforzavo seriamente di diven tare più socievole ed espansiva, e di acquistare modi più amabili e spontanei mi voleva più allegra, più franca, più infantile, insom ma era costretta a escludermi da quei privilegi che si concedono soltanto ai bambini spensierati, felici e soddisfatti.
Che cosa ha detto Bessie di me?
domandai.
Jane, non mi piacciono i bambini curiosi; inoltre, quando mai un bambino rivolge la parola in questo modo alle persone adulte?...
Siediti e stai zitta, se non sai parlare in modo più educato. Adiacente al salotto vi era una piccola stanza da pranzo.
Vi sgattaiolai.
Là dentro si trovava anche una libreria e poco dopo ne toglievo un libro, non senza essermi assicurata che fosse illustrato.
Mi arrampicai sul sedile ricavato nel vano della finestra e, salendovi sopra anche con i piedi, mi sedetti a gambe incrociate come un turco; dietro le rosse tende di damasco che avevo accuratamente avvicinato, mi sentii protetta ed isolata come in un doppio scrigno.
Ampie pieghe di stoffa scarlatta mi impedivano la vista verso l’interno; verso l’esterno, i tersi riquadri di vetro della finestra mi proteggevano, ma non mi separavano dalla malinconica giornata novembrina.
A intervalli, mentre voltavo le pagine del libro, osservavo l’aspetto di quel pomeriggio d’inverno.
In lontananza, esso offriva una pallida distesa di foschia e di nubi; più vicino, la scena era un prato inzuppato d’acqua con qualche arbusto scompigliato dal maltempo e una pioggia fitta che lunghe folate di vento spazzavano via rabbiosamente.
Posai di nuovo gli occhi sul mio libro, La storia degli uccelli inglesi di Bewick: non che il testo mi interessasse molto, ma nell’introduzione vi erano alcune pagine che bambina com’ero non riuscivo a saltare a pie’ pari come se non esistessero. Erano le pagine che parlavano dei ricoveri degli uccelli marini, dei promontori e scogli solitari che essi soli abitavano; della costa norvegese disseminata d’isole da Lindeness, o Naze, la sua estremità meridionale, fino a Capo Nord... Là dove il nordico Oceano in grandi ondate Ribolle intorno alle brulle isole malinconiche Dell’estrema Tule; e i flutti dell’Atlantico Si avventano gonfi tra le Ebridi tempestose.
Né potevo non soffermarmi sulla descrizione delle squallide rive della Lapponia, della Siberia, dello Spitzbergen, della Nuova Zemlja, della Groenlandia, dell’Islanda, con la sconfinata distesa della Zona Artica e quelle sperdute regioni lugubri e deserte, quell’immane serbatoio di gelo e di neve, dove solidi campi di ghiaccio prodotto di centinaia e centinaia di inverni vetrificati e stratificati fino a raggiungere altezze alpine, circondano il Polo e concentrano i moltiplicati rigori dell’estremo gelo.
Di quei pallidi regni senza vita mi ero fatta un’idea tutta mia; incerta, al pari di tutte le nozioni capite soltanto a metà, che fluttuano oscure nei cervelli infantili, ma stranamente solenne e affascinante.
Quelle parole d’introduzione concernevano le illustrazioni delle pagine seguenti e davano un significato allo scoglio che si ergeva solitario su di un mare tumultuoso e schiu meggiante; alla barca sfasciata arenatasi su una costa desolata; alla gelida luna che riluceva spettrale attraverso dense filacce di nubi proprio su di un relitto in procinto di affondare.
Non so dire quale atmosfera gravasse sul camposanto abban donato, con la sua lapide incisa da un’iscrizione, il suo cancello, i due alberi, l’orizzonte basso che il muro sbrecciato sembrava pure recingere, e la falce crescente della luna che indicava l’ora della sera.
I due vascelli immobili su un torbido mare mi sembravano fantasmi marini.
Il maligno che appariva alle spalle della banda di ladri mi faceva voltare subito pagina; era un oggetto di terrore.
E così pure la nera forma cornuta che sedeva sola su una roccia, tenen do d’occhio una folla assembrata, in distanza, attorno ad una forca.
Ogni illustrazione narrava una storia; spesso misteriosa per la mia immatura comprensione e la mia imperfetta sensibilità, eppure sempre profondamente interessante; interessante quanto le fiabe che talora, nelle sere d’inverno, Bessie ci raccontava, quando le capitava di essere di buonumore e quando, dopo aver trascinato il tavolo da stiro nella nostra stanza dei giochi, permetteva a noi bambini di sedercisi sopra; poi, mentre il ferro lisciava le gale e le trine della signora Reed e stirava i nastri delle sue cuffie da notte, lei nutriva la nostra avida attenzione di racconti d’amore e d’avventure tolti da vecchie favole e ballate; oppure dalle pagine di Pamela o di Henry, conte di Moreland.
Così, con il Bewick sulle ginocchia, ero felice; felice, per lo meno, a modo mio.
Temevo soltanto d’essere disturbata, e infatti lo fui presto.
La porta della stanza da pranzo si aprì.
Ehi!
Madamigella!
gridò la voce di John Reed, ma subito dopo tacque; evidentemente, la stanza gli sembrava vuota.
Dove diavolo si sarà ficcata?
continuò poi.
Lizzy! Georgy!
Qui Joan non c’è.
Dite alla mamma che sarà scappata fuori sotto la pioggia... quella stupida!
Ho fatto bene a chiudere le tende mi dissi, sperando arden temente che il mio nascondiglio non venisse scoperto; John Reed da solo non ci sarebbe mai riuscito; non aveva né la vista acuta né la mente pronta; ma Eliza, affacciandosi all’uscio disse subito: Vedrai che è dietro la tenda, Jack.
Allora ne uscii immediatamente, perché tremavo all’idea d’essere trascinata fuori dal nominato Jack.
Che cosa vuole?
chiesi con diffidenza.
Si dice: Che cosa vuole, signor Reed fu la risposta. Voglio che tu venga qui.
E, mettendosi a sedere su una poltrona, mi intimò col gesto di avvicinarmi.
John Reed era uno studente quattordicenne; maggiore di me di quattro anni, poiché io ne avevo solamente dieci, grande e robusto per la sua età, con la carnagione scura e malsana, una faccia larga dai lineamenti grossolani, membra pesanti e grosse estremità.
Aveva l’abitudine di rimpinzarsi, a tavola, e questo lo rendeva bilioso, con le guance flaccide e gli occhi opachi.
Avrebbe dovuto essere a scuola; ma sua madre lo aveva tenuto a casa un mese o due col pretesto della sua salute cagionevole.
Il signor Miles, il direttore del collegio, asseriva che sarebbe stato benissi mo, se da casa non gli avessero mandato tanti dolci e pasticcini; ma il cuore della madre rifuggiva da sì materialistica opinione e, assai più delicatamente, preferiva attribuire la brutta cera di John al troppo studio e, forse, alla nostalgia della sua casa.
John non era molto affezionato alla madre e alle sorelle, e per me, poi, nutriva una vera antipatia. Mi tiranneggiava e mi puniva; non due o tre volte alla settimana, né una o due volte al giorno, ma continuamente. Lo temevo con tutti i miei nervi, ed ogni palmo di carne sulle mie ossa rabbrivida al suo apparire.
A volte, il terrore che egli era capace di ispirare mi sbigottiva, perché non avevo a chi chiedere aiuto contro le sue minacce e i suoi castighi; la servitù si guardava bene dall’offendere il padroncino prendendo le mie difese, e la signora Reed era cieca e sorda su quell’argomento. Mai che lo vedesse picchiarmi o lo udisse svillaneggiarmi, anche quando gli capitava di farlo in presenza sua, sebbene ciò accadesse più di frequente quando lei non c’era.
Avvezza ad ubbidire a John, mi avvicinai alla sua poltro na; egli lasciò passare circa tre minuti mostrandomi la lingua fin là dove gli era possibile senza sentire male; sapevo che mi avrebbe percossa e mentre aspettavo, tremante, d’essere colpita, osservavo l’aspetto brutale e disgustoso di colui che si accingeva a farlo.
Forse egli mi lesse in viso quel pensiero, perché ad un tratto, senza dir parola, rapidamente e con vio lenza, mi colpì.
Vacillai e, riprendendo l’equilibrio, indietreggiai d’un passo o due.
Questo è per la sfacciataggine con la quale parli alla mam ma disse e per come te la sei svignata, andando a nasconderti dietro le tende, e per l’espressione dei tuoi occhi due minuti fa, talpa!
Abituata alle ingiurie di John Reed, non mi passava certo per la testa di rispondergli; non pensavo ad altro che a scansare il colpo che certo avrebbe fatto seguito agli insulti.
Che facevi dietro le tende?
domandò. Leggevo.
Mostrami il libro.
Ritornai alla finestra e ve lo presi.
I nostri libri non sono per te; tu sei una dipendente, dice la mamma; non hai denaro; tuo padre non te ne ha lasciato; il tuo posto sarebbe per le strade a mendicare, non qui, con figli di signori come noi, a mangiare quel che mangiamo noi e a vestirti a spese di nostra madre.
Ti insegnerò io ad andare a frugare nella mia biblioteca!
Poiché i libri sono miei, tutta la casa è mia, o lo sarà tra pochi anni. Scostati e mettiti di fianco alla porta, lontano dallo specchio e dalle finestre.
Ubbidii, senza rendermi conto, a tutta prima, delle sue inten zioni; ma quando lo vidi levare in alto il libro, soppesarlo e accingersi a scagliarlo, istintivamente balzai di lato con un grido di spavento; ma non abbastanza presto, perché il volume volò per aria e mi colpì alla testa; io caddi e, battendo contro lo stipite, mi ferii.
La ferita sanguinava e il dolore era acuto; ma il mio terrore aveva raggiunto l’apice, ora cedeva il passo ad altri sentimenti.
Sei malvagio e crudele! gridai. Sei come un assassino, come un guardiano di schiavi...
come un imperatore romano.
Avevo letto la Storia di Roma di Goldsmith e mi ero fatta le mie opinioni su Nerone, Caligola e gli altri.
E ne avevo anche tratto dei paralleli, che non avrei mai pensato di rivelare un giorno ad alta voce.
Come?
Come?
esclamò lui.
Lo dice a me?
Eliza, Georgia na, l’avete sentita?
Lo racconterò alla mamma, ma prima...
Mi si avventò contro, sentii che mi afferrava per i capelli e per le spalle; ma lottava contro un essere disperato.
Io vedevo realmente in lui un tiranno, un assassino.
Sentii qualche goccia di sangue scendermi dalla ferita lungo il collo e provai un’acuta sofferenza; queste sensazioni dominarono per il momento la paura e lo aggredii a mia volta cieca di furore.
Non so bene che cosa feci con le mie mani, ma con un urlo di dolore egli mi chiamò: Vipera!
Strega!.
Fu subito soccorso.
Eliza e Georgiana erano corse a chiamare la signora Reed, che era salita al piano superiore; ed eccola entrare in scena, seguita da Bessie e da Abbot, la sua cameriera.
Ci separarono e udii queste parole: Per carità, che orrore! Si è gettata sul signorino come una furia! Non s’è mai vista tanta prepotenza!
Allora intervenne la signora Reed.
Conducetela via e chiudetela a chiave nella camera rossa.
Quattro mani si impadronirono subito di me e fui condotta di sopra.
Capitolo II Mi divincolai lungo tutto il percorso; prima d’allora non avevo mai opposto resistenza e questo fatto, nuovo per me, rafforzò grandemente la cattiva opinione che Bessie e la signorina Abbot ritenevano di dover avere sul mio conto.
La realtà è che non mi dominavo più o, piuttosto, che ero fuori di me, come direbbero i francesi; mi rendevo conto che la ribellione di un momento già mi esponeva a castighi sconosciuti e, al pari di tutti gli schiavi ribelli, nella mia disperazione mi sentivo pronta a tutto.
Le tenga le braccia, signorina Abbot; è come un gatto selvatico.
Vergogna!
Vergogna!
esclamò la cameriera della signora. Che condotta scandalosa, signorina Eyre!
Alzare le mani su un giovane signore, sul figlio della sua benefattrice!
Sul suo padrone.
Padrone! Perché padrone?
Sono forse una sua serva?
No, meno di una serva, perché lei non fa nulla per guada gnarsi il pane che le danno.
Là, si metta a sedere e mediti sulla sua cattiveria.
Frattanto, mi avevano fatta entrare nella stanza indicata dalla signora Reed e messa a sedere; il mio primo impulso fu di balzare su come una molla, ma due paia di mani furono svelte a fermarmi.
Se non rimane a sedere tranquilla, dovremo legarla disse Bessie.
Signorina Abbot, mi presti le sue giarrettiere...
le mie le romperebbe subito.
La signorina Abbot si voltò per togliersi dalle gambe robuste il legaccio che reggeva le calze; quei preparativi e l’onta in essi implicita per me smorzarono un poco la mia eccitazione.
Non se le tolga! gridai. Non mi muoverò.
E a garanzia di quanto dicevo, mi afferrai con ambo le mani al sedile. Badi di non farlo mi ammonì ancora Bessie.
E quando si sentì sicura della mia sottomissione, mi lasciò libera; poi, a brac cia conserte, le due donne rimasero a guardarmi, scure in viso e perplesse, come se dubitassero delle mie facoltà mentali.
Non aveva mai fatto così osservò alfine Bessie rivolgendosi alla cameriera. Ma lo covava dentro di sé da sempre fu la risposta. Ho confidato spesso alla signora la mia opinione su questa bambina, e la signora la pensa come me.
È una piccola ipocrita.
Non ho mai visto una bambina della sua età fingere così bene.
Bessie non rispose, ma poco dopo, volgendosi verso di me, disse: Dovrebbe ricordare, signorina, che lei ha degli obblighi verso la signora Reed; la signora Reed la mantiene... il gior no che cambiasse avviso, a lei non rimarrebbe che l’asilo dei poveri.
Non avevo nulla da rispondere a quelle parole; non mi erano nuove; anzi, ne ritrovavo l’eco fin nei primissimi ricordi della mia esistenza e ormai le frasi che mi rinfacciavano la mia dipendenza mi risuonavano all’orecchio come una specie di confuso ritornello, che mi faceva male e mi opprimeva, ma che non mi riusciva ancora del tutto chiaro.
La signorina Abbot aggiunse di rincalzo: Non deve mettersi in mente di essere uguale alle signorine e al padroncino, anche se la signora Reed è tanto buona da allevarla insieme a loro.
Loro un giorno saranno molto ricchi, mentre lei non avrà un soldo; deve imparare ad essere umile e cercare di farsi voler bene da loro.
Quello che le diciamo è per il suo bene continuò Bessie, ma senza durezza.
Cerchi di rendersi utile e simpatica e allora, forse, lei potrà trovare una casa qui; ma se si dimostrerà sgar bata e prepotente, la signora la manderà via, ne sono certa.
Inoltre, disse la signorina Abbot Dio la punirà. Potrebbe farla morire proprio mentre dà sfogo alla sua cattiveria... e allora dove andrà! Venga, Bessie, lasciamola sola. Non vorrei avere un cuore come il suo per niente al mondo. Reciti le sue preghiere, signorina Eyre, quando sarà sola, perché se non si pente, scenderà qualcuno dal camino a portarla via. Se ne andarono, chiudendo la porta alle loro spalle e girando la chiave nella toppa.
La camera rossa era una stanza quadrata dove non dormiva mai nessuno, salvo che nelle rare occasioni in cui un’improvvisa affluenza di ospiti rendeva necessario aprire tutte le camere disponibili di Gateshead Hall; ma, per quanto solitamente disabitata, era una delle stanze più spaziose ed eleganti di tutta la casa.
Al centro, si ergeva al pari di un tabernacolo un letto a colonne di mogano massiccio chiuso in un cortinaggio di damasco rosso cupo; le due grandi finestre, dagli scuri sem pre abbassati, erano seminascoste da festoni e drappeggi della stessa stoffa; il tappeto era rosso e un drappo cremisi copriva il tavolo ai piedi del letto; le pareti erano di un tenero color fulvo appena rosato e l’armadio, la specchiera, le sedie, di vecchio mogano lucido e scuro.
In mezzo a quelle forme che s’addensavano all’intorno buie come ombre, spiccava bianco ed imponente l’alto letto carico di materassi e di cuscini nascosti da una nivea coperta marsigliese.
Quasi altrettanto imponente era un’ampia poltrona imbottita che si profilava di fianco al capezzale, bianca anch’essa e con uno sgabellino ai piedi, in tutto simile, pensai, a un pallido trono.
La stanza era fredda, perché raramente vi si accendeva il fuoco; silenziosa, perché lontana dalla stanza dei giochi e dalla cucina; solenne, perché la si teneva raramente abitata.
Soltanto una domestica vi entrava tutti i sabati, per togliere dagli specchi e dai mobili la polvere silenziosamente accumulatasi in una set timana; e, a intervalli più lunghi, la signora Reed, per esaminare un certo cassetto segreto dell’armadio, dov’erano conservate alcune carte di famiglia, lo scrigno dei suoi gioielli e una minia tura del suo defunto marito; e in queste ultime parole è riposto il segreto della camera rossa, l’incantesimo che la serbava così disabitata e solitaria, nonostante la sua ricchezza.
Il signor Reed era morto da nove anni; aveva esalato proprio in quella stanza il suo ultimo respiro; là aveva giaciuto nella sua pompa funebre, là avevano portato la sua bara; e da quel giorno una specie di lugubre consacrazione l’aveva preservata da frequenti intrusioni.
Il sedile sul quale Bessie e la signorina Abbot mi avevano lasciata era una bassa ottomana accanto al camino di marmo; di fronte a me si ergeva il letto, e alla mia destra il grande armadio scuro, sul quale smorti e rotti riflessi variavano il lucido dei pan nelli; alla mia sinistra vi erano le finestre chiuse; tra le due, una grande specchiera rifletteva la deserta maestà della camera e del letto.
Non ero del tutto certa che avessero chiuso la porta a chiave e, quando osai muovermi, mi alzai e andai a vedere.
Ahi mè, sì!
Nessuna prigione sarebbe stata più sicura.
Per ritornare al mio posto, dovetti passare davanti allo specchio; affascinati, i miei occhi si fissarono involontariamente sulle profondità che rivelava.
Tutto appariva più freddo e più cupo che nella realtà, riflesso in quella vacua superficie, e la strana figurina che mi fissava, chiazzando di bianco la penombra circostante con le sue mani e la sua faccia pallida e i lucidi occhi spauriti che soli si muovevano in quello statico silenzio, mi faceva l’effetto di uno spirito, assomigliava proprio a uno di quei minuscoli fantasmi, metà folletto e metà fata, che nelle favole narrateci da Bessie all’ora d’andare a letto sbucavano tra le felci dei valloncelli in prossimità delle paludi, presentandosi agli occhi dei viandanti notturni.
Ritornai sul mio divano.
La superstizione mi teneva compagnia in quel momento; ma non era ancora, per essa, l’ora della vittoria completa; avevo il sangue ancora caldo e lo spirito della rivolta ardeva dentro di me in tutta la sua amarezza; dovetti arginare un flusso veemen te di ricordi e pensieri del passato, prima di piangere sul triste presente.
Tutte le brutali tirannie di John Reed, tutta l’altezzosa indif ferenza delle sue sorelle, l’avversione di sua madre, la parzialità dei servi tornarono a galla nella mia mente sconvolta come un nero sedimento in un pozzo intorbidato.
Perché dovevo sempre soffrire, perché dovevo sempre essere umiliata, accusata, condannata?
Perché non riuscivo mai a piace re?
Perché era vano pensare di conquistarsi la benevolenza altrui?
Eliza, che aveva un carattere ostinato ed egoista, era rispettata.
Georgiana, che era viziata, dispettosa e maligna, e aveva modi insolenti e capricciosi, era da tutti sempre perdonata.
La sua bellezza, le sue guance rosee e i suoi riccioli biondi sembrava no incantare chiunque la guardasse e acquistarle l’indulgenza universale per qualsiasi colpa o errore.
Quanto a John, nessuno lo contrariava né, tanto meno, lo puniva, sebbene torcesse il collo ai piccioni, uccidesse i pavoncelli, aizzasse i cani contro le pecore, saccheggiasse le viti di serra dei loro frutti, strappasse i germogli dalle piante più rare del vivaio; chiamava sua madre vecchia zitella, spesso la scherniva per la sua carnagione scura, che egli, del resto, aveva ereditato; le sciupava di proposito le vesti di seta, non teneva conto alcuno dei suoi desideri e, nonostante tutto ciò, continuava ad essere il suo prediletto.
Io non osavo commettere errori, mi sforzavo di adempiere a tutti i miei doveri e mi chiamavano cattiva e infingarda, intrattabile e falsa, dalla mattina alla sera e dalla sera alla mattina.
La testa mi doleva per il colpo ricevuto e la ferita sanguinava; nessuno aveva rimproverato John per avermi insensatamente colpita e fatta cadere, mentre io, che mi ero rivoltata contro di lui per difendermi da nuove violenze, ero fatta segno all’obbro brio generale.
È un’ingiustizia! Un’ingiustizia!
diceva la mia ragione, resa precocemente matura dalla sofferenza, mentre una risolutezza formatasi parimenti all’improvviso mi suggeriva espedienti disperati per sfuggire all’insopportabile oppressione: scappare, per esempio, o, se non ci fossi riuscita, non mangiare e non bere più per lasciarmi morire.
Quale costernazione regnava nell’animo mio in quell’orri bile pomeriggio! Avevo il cervello in tumulto e la rivolta nel cuore.
Ma in quale oscurità, in quale densa ignoranza veniva combattuta la mia battaglia mentale! Non sapevo rispondere alla domanda che senza posa mi ponevo: perché dovevo soffrire così?
Ora, a distanza di non voglio dire quanti anni lo capisco e chiaramente.
Ero fuori posto a Gateshead Hall; vi abitavo, ma era come se non vi esistessi; non avevo nulla in comune con la signora Reed, né con i suoi figli, né con il suo scelto servidorame.
E se loro non mi amavano, tanto meno io amavo loro.
Essi non erano tenuti a considerare con affetto un essere incapace di simpatizzare con nessuno di loro; un essere eterogeneo, opposto a loro nel temperamento, nelle tendenze, nelle capacità, un essere inutile, perché né serviva i loro interessi, né costituiva alcunché di pia cevole per loro; un essere dannoso, che nutriva in seno i germi dell’indignazione per il loro trattamento e che disprezzava il loro giudizio.
So che se fossi stata una bambina vivace, sventata, noncurante, esigente e bella, anche se ugualmente diseredata e da loro dipendente, la signora Reed avrebbe sopportato con maggior buona grazia la mia presenza; i suoi figli avrebbero nutrito per me la simpatia che ispira l’affinità del temperamento unita a quella dell’età, e i servi sarebbero stati meno inclini a fare di me il loro capro espiatorio.
La luce del giorno cominciava ad abbandonare la camera rossa; erano le quattro passate e il grigio pomeriggio si appros simava al crepuscolo.
Sentivo la pioggia battere di continuo sui vetri della scala e il vento sibilare tra gli alberi del boschetto dietro la casa; a poco a poco mi sentii diventare fredda come una pietra e il coraggio mi abbandonò. Quel senso d’umiliazione, d’incertezza, di solitudine e di scoramento che formava il mio abituale stato cadde come un cencio bagnato sulle braci della mia ira ormai già semispenta.
Tutti dicevano che ero cattiva; e forse lo ero.
L’idea che avevo avuto poc’anzi di lasciarmi morire d’inedia era certo di per se stessa un delitto.
E poi, ero proprio disposta a morire?
E la volta sepolcrale sotto l’abside della chiesa di Gateshead era davvero una meta invitante?
Là, mi avevano detto, era sepolto il signor Reed; ciò mi richiamò alla mente lo scomparso, ispirandomi riflessioni sempre più paurose.
Non potevo ricordarlo, ma sapevo che era mio zio, il fratello di mia madre, che mi aveva accolta in casa sua quando, in età ancora tenerissima, ero rimasta senza genitori, e che, nei suoi ultimi istanti, aveva chiesto alla signora Reed la promessa di allevarmi e mantenermi come uno dei suoi figli.
Probabilmente la signora Reed riteneva di aver mantenuto la promessa; e ora posso dire che, nella misura concessale dal suo temperamento, l’aveva infatti mantenuta; ma come poteva affezionarsi vera mente ad un’intrusa che, dopo la morte del marito, non era più unita a lei da alcun legame?
Doveva riuscirle estremamente sgradevole e faticoso sentirsi costretta da una promessa strap patale a forza a fare da madre a una bambina che non poteva amare, e a sopportare la presenza in seno alla propria famiglia di una creatura che non aveva con lei alcuna affinità.
Ad un tratto una strana idea baluginò nella mia mente.
Non dubitavo non avevo mai dubitato che se il signor Reed fosse rimasto in vita mi avrebbe trattata amorevolmente; ed ora, mentre seduta sul divano fissavo il letto bianco e le pareti buie, volgendomi anche di quando in quando a guardare con occhi affascinati lo specchio fiocamente luccicante, a poco a poco ricordai le storie supertiziose tante volte udite raccontare sui morti che, turbati nel riposo della tomba dalla violazione delle loro ultime volontà, ritor nano sulla terra a punire gli spergiuri e a vendicare gli oppressi; pensavo che lo spirito del signor Reed, tormentato dai torti inflitti alla figlia di sua sorella, poteva anche lasciare la sua dimora fosse essa nel sepolcro sotto l’abside o nello sconosciuto mondo dei defunti ed apparirmi davanti in quella stanza.
Asciugai le lacrime e soffocai i singhiozzi, nel timore che la manifestazione di un dolore cocente potesse risvegliare una voce sovrannaturale pronta a confortarmi, o far sorgere dalla penombra un viso dai contorni incerti che si sarebbe chinato su di me con tacita pietà.
Questa idea, consolante in teoria, sarebbe stata terribile nella realtà; lo sentivo, e con tutte le mie forze tentai di scacciarla e di farmi coraggio.
Scuotendo indietro i capelli che mi cadevano sugli occhi, rialzai il viso e gettai uno sguardo risoluto intorno a me, nella stanza buia; in quel momento una luce scintillò sulla parete.
Che fosse mi chiesi un raggio di luna filtrato attraverso gli scuri?
No, la luce della luna è immobile, e quella si muoveva; mentre la fissavo, la luce si allungò sino al soffitto e tremolò sopra il mio capo.
Posso ora facilmente supporre che quella striscia luminosa fosse il riverbero di una lanterna portata da qualcuno che attra versava il prato; ma allora, predisposta com’era la mia mente a eventi paurosi, scossi com’erano i miei nervi dall’agitazione, credetti che quel raggio saettante annunciasse l’approssimarsi d’una visione ultraterrena.
Il cuore mi batteva all’impazzata e la testa mi ardeva; un suono mi riempì le orecchie, sembrava un fruscio d’ali; credetti di avvertire una presenza accanto a me; ero oppressa, mi sentivo soffocare...
Non resistetti più, corsi alla porta e mi aggrappai alla maniglia, scuotendola disperatamente. Dei passi s’avvicinarono correndo lungo il corridoio; la chiave girò nella toppa e Bessie ed Abbot entrarono.
Signorina Eyre, si sente male?
domandò Bessie.
Che modo di gridare!
Mi sono spaventata proprio esclamò Abbot.
Portatemi fuori di qui!
Lasciatemi ritornare nella mia stan za!
gridai.
E perché?
Si è fatta male?
Ha visto qualche cosa?
domandò di nuovo Bessie.
Ho visto una luce e ho creduto che ci fosse uno spirito.
Avevo afferrato la mano di Bessie e lei non tentò di liberarla.
Ha gridato apposta! dichiarò Abbot indignata. E che strillo!
Se si fosse sentita male, si potrebbe anche scusarla, ma voleva soltanto farci correre fin qui; conosco i suoi trucchi!
Che cosa accade?
chiese una voce imperiosa, e la signora Reed apparve in fondo al corridoio, con la cuffia per aria e la gonna svolazzante per la corsa.
Abbot, Bessie, non avevo dato ordine che Jane Eyre rima nesse chiusa nella camera rossa fino a quando non fossi venuta io stessa da lei?
La signorina ha strillato così forte...!
cercò di scusarsi Bessie. Scostatevi fu la sola risposta. E tu, bambina, lascia andare Bessie. Non riuscirai a uscire di qui con simili espedienti, stanne certa.
Detesto l’ipocrisia, specie nei bambini, ed è mio dovere dimostrarti che con gli imbrogli non si ottiene nulla.
Adesso rimarrai qui un’ora di più e ti farò uscire solamente se ti impegni ad ubbidire e a non fare altre scenate.
Oh, zia, abbia pietà!
Mi perdoni!
Non resisto a rimanere ancora qua dentro!
Mi dia un altro castigo! Morirò se... Basta! Questa esaltazione mi ripugna!
E senza dubbio era sincera.
Ai suoi occhi io non ero che una precoce commediante, un miscuglio di passioni violente, di bassezza d’animo e di falsi tà.
Quando Bessie e Abbot ci ebbero lasciate, la signora Reed, esasperata dai miei singhiozzi disperati e dall’affanno che mi aveva colta, mi spinse indietro brutalmente e chiuse la porta a chiave senza più dire parola.
La udii allontanarsi a passi frettolosi e, quando il fruscio delle sue gonne svanì in fondo al corridoio, suppongo d’essere caduta a terra priva di sensi, perché non ho coscienza di ciò che avvenne dopo.
Capitolo III La prima cosa che ricordo, dopo quella scena, è d’essermi svegliata con la sensazione di uscire da un incubo pauroso e con una incerta luce rossastra attraversata da grosse sbarre nere davanti agli occhi.
Poi, percepii un rumore di voci, sorde e lontane come se il vento o uno scroscio d’acqua le attutisse.
Agitazione, incertezza e un senso dominante di terrore confondevano le mie facoltà.
Dopo un poco cominciai a rendermi conto che qualcuno si occupava di me; mi rialzarono e mi misero a sedere sorreggendomi per le spalle con una sollecitudine che mai nessuno aveva messo in quei gesti, ed io appoggiai la testa ad un cuscino, o forse a un braccio, e provai un senso di benessere.
In capo ad altri cinque minuti il mio smarrimento scomparve. Ora mi rendevo conto perfettamente d’essere nel mio letto, e nella misteriosa luce rossa riconobbi il fuoco del camino.
Era notte; una candela ardeva sulla tavola.
Bessie stava ai piedi del letto con un catino in mano ed un signore seduto al mio capez zale era chino su di me.
Provai un inesprimibile sollievo, un consolante senso di prote zione e di sicurezza quando capii che vi era un estraneo nella stanza, un individuo che non apparteneva a Gateshead e che non era unito da alcuna parentela alla signora Reed.
Distogliendo gli occhi da Bessie , scrutai il volto di quell’uomo. Lo conoscevo; era il signor Lloyd, un farmacista al quale la signora Reed soleva ricorrere se qualcuno dei servi si ammalava. Per lei e per i suoi figli, invece, chiamava un medico.
Su, sai dirmi chi sono? mi chiese lui.
Pronunciai il suo nome porgendogli la mano, mano, che egli prese sorridendo.
Con un po’ di pazienza ti guariremo disse.
Poi mi riada giò sotto le coltri e raccomandò a Bessie di evitare che fossi disturbata durante la notte. Aggiunse qualche altra istruzione e, avvertendola che l’indomani sarebbe ritornato, uscì.
Ahimè!
Mi ero sentita così protetta e rincuorata, mentre stava seduto presso il mio capezzale, che quando chiuse la porta dietro di sé, la stanza piombò nel buio e il cuore mi mancò nel petto un’altra volta, oppresso da un’indicibile tristezza.
Crede che riuscirà a dormire, signorina? mi domandò Bessie quasi gentilmente. Feci uno sforzo per risponderle, temendo, questa volta, una frase sgarbata. Tenterò dissi infine. Vuole bere qualcosa, o mangiare un boccone? No, grazie, Bessie.
Allora vado a dormire, perché è mezzanotte suonata. Ma può chiamarmi, se ha bisogno. Quanta cortesia! Mi diede il coraggio di farle una domanda.
Bessie, che cosa mi è successo?
Sono malata?
Dev’essersi sentita male a furia di piangere, piangere, nella camera rossa; ma si rimetterà presto, non abbia paura.
E così dicendo, Bessie si ritirò nella camera attigua, destinata alla servitù.
Subito dopo udii la sua voce che diceva: Sarah, vieni a dormire con me nella stanza dei bambini.
Non me la sento di rimanere sola con quella poverina, questa notte. Potrebbe anche morire! Non ti pare strano che abbia avuto un eccesso simile? Mi domando se non abbia visto qualche spirito... E poi, la signora è stata troppo dura con lei!
Bessie ritornò seguita da Sarah, tutte e due si misero a letto, ma parlottarono per una buona mezz’ora, prima di addormentarsi.
Da qualche frase che riuscii a cogliere della loro conversazione potei dedurre anche troppo chiaramente quale ne fosse l’argo mento principale.
Le è passata vicino un’ombra tutta vestita di bianco che poi è scomparsa... C’era un grosso cane nero dietro a lui... Tre colpi battuti alla porta... Una luce nel cimitero proprio sopra la sua tomba... e così via. Finalmente il sonno le colse; il fuoco e la candela si spensero.
Quanto a me, trascorsi vegliando quella lunga notte, con l’udito, la vista e l’immaginazione tesi e acuiti dalla paura, una di quelle paure che soltanto l’infanzia conosce.
L’incidente della camera rossa non fu seguito da alcuna seria malattia, ma diede una tale scossa ai miei nervi, che ne risento ancora oggi.
Sì, signora Reed, devo a lei quelle angosce, quelle sofferenze mentali che a volte mi torturano; ma devo perdonarle, perché lei non si rendeva conto di ciò che faceva; non capiva di straziarmi il cuore mentre, secondo lei, tentava solamente di sradicare i miei cattivi istinti.
La mattina dopo, verso mezzogiorno, ero in piedi e vestita, e, avvolta in uno scialle, stavo seduta accanto al caminetto nella stanza dei bambini. Mi sentivo fisicamente debole e affranta; ma il male peggiore era l’inesprimibile abbattimento del mio spirito.
Un abbattimento che mi strappava dal petto lacrime silenziose, non facevo in tempo ad asciugarne una che un’altra mi scorreva giù per le guance.
Eppure avrei dovuto essere contenta, mi dicevo, perché nessuno dei Reed era in casa; erano usciti tutti in carrozza con la loro mamma. Abbot cuciva in un’altra stanza e Bessie, mentre andava e veniva riponendo giocattoli e riordinando cassetti, di quando in quan do mi rivolgeva una parola insolitamente affettuosa. Questo stato di cose avrebbe dovuto sembrarmi un paradiso di pace, abituata com’ero a continui rimproveri e a sforzi incompresi.
Ma i miei nervi scossi erano ora così mal ridotti che nulla, nemmeno quella pace inconsueta, poteva lenirli, né alcunché di piacevole eccitarli.
Bessie ritornò dalla cucina, dov’era scesa, portandomi un dolce sopra un certo piatto di porcellana che solitamente mi mandava in visibilio, a causa dell’uccello del paradiso annidato in un viluppo di convolvoli e di boccioli di rosa dipinto sul fondo.
Avevo tante volte domandato di poter prendere in mano quel piatto, per guardarlo da vicino, ma ogni volta ero stata giudicata indegna di simile privilegio. Ed ecco che ora quella preziosa stoviglia stava sulle mie ginocchia ed io venivo affettuosamente invitata a mangiare i cerchietti di delicata pasta dolce che vi eran posati sopra.
Favore vano, giunto, come molti altri favori spesso negati e lungamente desiderati, troppo tardi!
Non riuscii a mangiare il dolce e le piume dell’uccello e i colori dei fiori mi sembrarono stranamente sbiaditi; così, respinsi tanto il piatto quanto il dolce.
Bessie mi chiese se volevo un libro; la parola libro agì su di me da stimolo passeggero e la pregai di prendermi dalla biblioteca i Viaggi di Gulliver.
Era un libro che avevo sfo gliato più e più volte con delizia.
Prendevo quei racconti come fatti veri, e vi trovavo più soddisfazione che nei racconti di fate poiché, dopo aver cercato inutilmente le silfidi tra le foglie di digitale e le campanule, ai piedi dei funghi e sotto l’edera che ammanta i vecchi muri, mi ero infine rassegnata a credere che avessero lasciato l’Inghilterra per qualche contrada selvaggia, dove i boschi erano più fitti e più selvatici e la popolazione meno densa; mentre Lilliput e Brobdingnag dovevano trovarsi in qualche angolo della terra, e non dubitavo affatto di potere un giorno, intraprendendo un lungo viaggio, vedere con i miei occhi i piccoli campi, le case, gli alberi, le mucche, le pecore, gli uccelli in miniatura di quel popolo minuscolo; e i campi di gra no alti come foreste, i mastini giganteschi, i gatti mostruosi, gli uomini e le donne imponenti come torri dell’altro regno.
Eppure, quando quel caro libro mi fu messo in mano, e ne sfogliai le pagi ne cercando nelle sue splendide illustrazioni il magico incanto che sempre avevano esercitato su di me, mi parve tutto spento, squallido e ostile; i giganti erano fantasmi macilenti, i pigmei folletti malevoli e grotteschi, Gulliver un malinconico viandante in contrade desolate e infide.
Richiusi il libro, che non osavo più guardare, e lo posai sulla tavola, accanto al dolce intatto.
Bessie frattanto aveva finito di spolverare e riordinare la stanza e, dopo essersi lavata le mani, aperse un certo cassettino, pieno di ritagli di seta e di raso, e cominciò a cucire una cuffietta nuova per la bambola di Georgiana.
Lavorando cantava e la sua canzone diceva: Quando, una volta, vivevamo come zingari... Tanto, tanto tempo fa...
Era una canzone che avevo sentito spesso, e ogni volta mi metteva allegria, perché Bessie aveva una bella voce, per lo meno così sembrava a me.
Ma ora, sebbene la sua voce fosse dolce e ben modulata come sempre, quella canzone mi parve indescrivibil mente triste.
A volte, quando seguiva con più attenzione il suo cucito, il canto si faceva più lento e il ritornello Tanto, tanto tempo fa le usciva di bocca fiacco e triste come la strofa di un inno funebre.
Ad un tratto la canzone cambiò.
Bessie aveva intonato una ballata veramente malinconica, che diceva: Ho le membra dolenti e il corpo affaticato E lunga è ancor la via, selvagge le colline.
Il crepuscolo incombe illune, tetro, ostile Sopra l’aspro sentiero dell’orfana bambina.
Perché mi hanno mandata da sola sì lontano, Fin là dove la landa confina con le rocce? Gli uomini son malvagi e solamente gli angeli Vegliano sul sentiero dell’orfana bambina.
Eppure nella notte spira una lieve brezza, Un lucore di stelle rischiara il cielo terso, Iddio, buono e pietoso, conforta e dà speranza All’animo smarrito dell’orfana bambina.
Se il piede mi mancasse sopra il ponte in rovina, O se nella brughiera io smarrissi la strada, Anche allora il Signore, onnipresente e vigile, Aprirebbe le braccia all’orfana bambina.
Sempre questo pensiero dovrebbe darmi forza, Anche se priva sono di una casa e d’affetto; Il cielo m’offre asilo, là troverò riposo, Perché Dio è l’amico dell’orfana bambina.
Su, su, signorina Jane, non pianga esclamò Bessie quand’ebbe finito di cantare.
Tanto sarebbe valso dire al fuoco non brucia re!.
Ma come poteva indovinare, quella semplice creatura, lo stato di morbosa malinconia al quale ero in preda?
Nel corso della mattina il signor Lloyd tornò a vedermi.
Come, già alzata?
disse entrando nella stanza.
E, rivolgen dosi a Bessie: Come sta la bambina?.
Bessie rispose che stavo molto meglio.
In questo caso, dovrebbe avere un viso un po’ più allegro.
Venga qui, signorina Jane.
Il suo nome è Jane, non è vero?
Sì, signore, Jane Eyre.
Lei ha pianto, signorina Eyre; vuol dirmi perché?
Ha qual che dispiacere?
Scommetterei che ha pianto perché non ha potuto uscire in carrozza con la signora interloquì Bessie.
Ma no!
E troppo grande per simili fanciullaggini!
Lo pensavo anch’io e, ferita nel mio amor proprio, fui pronta a rispondere: Non ho mai pianto per una inezia come questa in tutta la mia vita; detesto uscire in carrozza e se piango è perché sono infelice.
Suvvia, signorina!
mi ammonì Bessie.
Il bravo farmacista apparve un po’ perplesso. Io ero in piedi di fronte a lui ed egli posò su di me uno sguardo scrutatore.
Aveva gli occhi grigi e piccoli, non proprio vivaci, ma credo che oggi li giudicherei penetranti, e un viso severo, dal quale traspariva tuttavia una grande bontà d’animo.
Dopo avermi considerata a lungo, egli disse: Cos’è che ieri l’ha fatta star male?.
È caduta s’intromise di nuovo Bessie.
Caduta!
Andiamo, lei ne parla ancora come di una bambina che muova i primi passi.
Non sa camminare, alla sua età?
Eppure deve avere otto o nove anni.
Mi hanno gettata in terra spiegai senza preamboli, irrita ta da quella nuova offesa al mio amor proprio; ma non è per questo che sono stata male aggiunsi, mentre il signor Lloyd fiutava una presa di tabacco. Mentre egli riponeva la tabacchiera nel taschino del panciotto, sentimmo suonare la campana che chiamava la servitù a tavola; conoscendo le abitudini della casa, il signor Lloyd disse a Bessie: È per lei, vada pure; intanto, io terrò un discorsetto alla signorina Jane.
Bessie avrebbe preferito rimanere, ma fu costretta a scendere perché la puntualità ai pasti era una regola alla quale non si transigeva impunemente a Gateshead Hall.
Dunque, se non è stata la caduta a farle smarrire i sensi, che cosa è stato?
continuò il signor Lloyd quando Bessie ci ebbe lasciati.
Mi hanno chiusa a chiave in una stanza dove di notte ci sono gli spiriti.
Vidi il signor Lloyd sorridere, ma con la fronte aggrottata.
Gli spiriti!
È proprio una bambina, allora...
Ha paura degli spiriti?
Di quello del signor Reed sì; è morto in quella stanza e di lì è partita la sua bara.
Tutti, anche Bessie, evitano di entrarci quando è buio, se appena possono farne a meno; è stata una crudeltà chiudermi là dentro da sola senza nemmeno una candela...
una tale crudeltà che, credo, non la dimenticherò mai più. Quante sciocchezze!
Ed è questo che la rende infelice?
Ha paura, ora che è giorno?
No, ma tra poco sarà notte di nuovo...
e inoltre, inoltre... soffro molto per altre ragioni. Quali? Vuole dirmele?
Come avrei desiderato rispondere esaurientemente a quella domanda!
Ma come era difficile formulare una risposta!
I bam bini sono sensibili, ma non sanno analizzare i loro sentimenti, e anche se questa analisi ha luogo, almeno in parte, nella loro mente, essi non sono in grado di esprimerne con le parole il risultato.
Ansiosa, tuttavia, di non perdere quella prima ed unica occasione di alleviare la mia angoscia confidandola ad altri, dopo una pausa imbarazzata mi sforzai di dare una risposta, breve sì, ma per quanto possibile sincera.
Prima di tutto non ho padre, né madre, né fratelli, né sorelle.
Ma ha una buona zia e dei cugini.
Tacqui di nuovo e, dopo un momento, sempre più confusa, dissi: John Reed mi ha percossa e fatta cadere, e la zia mi ha chiusa a chiave nella camera rossa.
Il signor Lloyd ricorse di nuovo alla sua tabacchiera.
Non le piace Gateshead Hall? mi chiese.
E non è contenta di poter vivere in una casa tanto bella?
Non è la mia casa, signore; e Abbot dice che ho meno diritto di una serva di abitare qui.
Uhm!
Non sarà così sciocca da desiderare di andarsene da questa splendida villa!
Se sapessi dove andare, sarei felice di abbandonarla; ma non potrò lasciare Gateshead fino a quando non sarò cresciuta.
Forse, invece, sarebbe possibile... non si può mai sapere...
Ha qualche parente oltre la signora Reed?
Non credo, signore.
E da parte di suo padre, non ha nessuno?
Non so; l’ho chiesto una volta alla zia Reed, e lei mi ha detto che forse qualcuno c’è, della famiglia Eyre, ma gente povera, di bassa condizione; comunque, lei non ne ha mai saputo nulla.
Se questi parenti esistessero, le piacerebbe andare da loro?
Riflettei.
La povertà sgomenta gli adulti, e più ancora i bam bini, i quali non sanno immaginare una povertà industre, operosa, rispettabile; in quella parola essi identificano solamente vesti cenciose, magre vivande, camini spenti, modi sgarbati e vizi vergognosi; per me povertà era sinonimo di degradazione.
No, non mi piacerebbe vivere in casa di povera gente fu la mia risposta.
Nemmeno se le volessero bene?
Scrollai il capo; non riuscivo a capire come la povera gente potesse essere buona; e poi, imparare a parlare come loro, adottare le loro abitudini, non avere educazione, crescere simile a quelle povere donne che qualche volta vedevo con un bambino in braccio, o chine sulla tinozza del bucato davanti alla soglia delle loro casu pole nel paese di Gateshead...
no, non mi sentivo abbastanza eroica per acquistare la libertà a prezzo della mia condizione sociale. Ma sono proprio così poveri i suoi parenti?
Lavorano?
Non lo so; la zia Reed dice che, se ne esistono, devono essere mendicanti, e io non voglio andare a mendicare.
Le piacerebbe andare a scuola? Riflettei di nuovo; avevo un’idea molto vaga di quel che fosse una scuola. Bessie ne parlava qualche volta come di un posto dove le ragazze stanno sedute su panche di legno, davanti a una tavola grande, e dove si esige da loro ubbidienza, puntualità e applicazione.
John Reed odiava la sua scuola e svillaneggiava il suo maestro; ma i gusti di John Reed non potevano essere di norma i miei, e se ciò che Bessie raccontava della disciplina scolastica mi ispirava un certo sgomento, la sua descrizione delle doti e delle cognizioni acquisite da quelle stesse signorine mi attraeva molto.
Bessie mi vantava i bei paesaggi e i fiori dipinti da loro, le ballate che cantavano e la musica che sape vano suonare al pianoforte; i loro lavori di ricamo e i libri francesi che traducevano; ed io, ascoltando quelle descrizioni, mi sentivo accendere di emulazione.
Inoltre, la scuola avrebbe portato nella mia vita un cambiamento radicale: un lungo viaggio, l’allontana mento da Gateshead e l’inizio di una nuova esistenza.
Sì, mi piacerebbe proprio andare a scuola risposi, a con clusione delle mie meditazioni.
Bene, bene!
Staremo a vedere disse il signor Lloyd alzan dosi.
La bambina ha bisogno di un cambiamento d’aria e di ambiente aggiunse come parlando tra sé.
I suoi nervi non sono in buone condizioni. Bessie ricomparve sulla soglia e in quel momento udimmo il rumore della carrozza sulla ghiaia del viale.
È la signora, Bessie?
domandò il signor Lloyd.
Vorrei parlarle, prima di andarmene.
Bessie lo invitò a scendere in salotto e lo precedette, per fargli strada.
Nella conversazione che seguì tra lui e la signora Reed, presumo che il farmacista azzardasse a raccomandarle di mettermi in collegio; e la raccoman dazione fu senza dubbio accolta abbastanza rapidamente, poiché la sera stessa Abbot e Bessie, mentre erano intente a un lavoro di cucito nella camera dei bambini, ritenendomi addormentata si misero a parlarne.
La signora è proprio contenta diceva Abbot di liberarsi d’una bambina tanto antipatica e ribelle, che pare sorvegli sempre tutti, e mediti chissà quali cattiverie. Abbot, suppongo, mi riteneva niente meno che una specie di Guy Fawkes bambina.
In quella stessa occasione appresi anche per la prima volta, dalle confidenze di Abbot a Bessie, che mio padre era stato un povero pastore; che mia madre lo aveva sposato contro il volere dei suoi, che ritenevano quel matrimonio inferiore alla sua condizione; che il nonno Reed si era talmente irritato per la sua disubbidienza, da cacciarla di casa senza un soldo; che, dopo un anno dalle nozze, mio padre si era ammalato di tifo, assistendo i poveri della grande città manifatturiera dove aveva la sua parrocchia durante un’epi demia di quel male; mia madre aveva preso da lui il contagio ed entrambi erano morti alla distanza d’un mese.
Bessie, all’udire questo racconto, sospirò e disse: Quella povera signorina Jane merita davvero compassione, Abbot.
Sì, rispose Abbot se fosse buona e gentile, saperla così sola farebbe compassione; ma non me la sento di commuovermi per un rospo simile.
È vero annuì Bessie. Certamente una bellezza come la signorina Georgiana sarebbe molto più commovente nelle stesse condizioni. Oh, io vado matta per la signorina Georgiana! esclamò Abbot sdilinquendosi. Cara piccina! Con quei bei ricci e con quegli occhi azzurri!... E il colorito... ha le guance che sembrano dipinte!... Bessie, per cena mangerei un po’ di coniglio.
Anch’io... arrosto e con cipolle. Venga, andiamo giù. E lasciarono la stanza.
Capitolo IV Dopo il mio colloquio con il signor Lloyd e la conversazione tra Bessie ed Abbot riferita qui sopra, riacquistai sufficiente spe ranza per desiderare di ristabilirmi in salute.
Un cambiamento sembrava prossimo; lo desideravo e lo aspettavo in silenzio.
Ma intanto i giorni e le settimane passavano senza che avvenisse nulla di nuovo.
Avevo ricuperato la salute, ma nessuno faceva più allusione all’argomento che era oggetto delle mie meditazioni.
Talvolta la signora Reed mi osservava con occhio severo, ma raramente mi rivolgeva la parola; dal giorno della mia crisi nervosa, aveva tracciato una linea di separazione ancora più marcata tra me e i suoi figlioli; mi aveva messa a dormire sola in uno stanzino ed ero condannata a consumare in solitudine i miei pasti e a trascorrere le giornate nella stanza dei giochi, mentre i miei cugini rimanevano in salotto. Al progetto di mandarmi in collegio non accennava mai; tuttavia cresceva istintivamente in me la certezza che non avrebbe sopportato per molto tempo ancora la mia presenza sotto il suo tetto, poiché lo sguardo che posava su di me ogni tanto esprimeva più che mai un’invincibile e ben radicata avversione.
Eliza e Georgiana, ubbidendo evidentemente ad ordini rice vuti, mi parlavano il meno possibile.
John mi faceva le boccacce ogni volta che m’incontrava e un giorno tentò di picchiarmi; ma poiché io fui pronta a rivoltarmi, mossa dallo stesso sentimento d’ira profonda e di disperata ribellione che già una volta s’era impossessato di me, egli ritenne più prudente desistere e corse via lanciando improperi e gridando che gli avevo rotto il naso.
Era vero che avevo colpito con tutta la forza del mio pugno quella parte prominente del suo viso, e quando mi accorsi d’averlo intimorito fosse con lo sguardo o con il pugno non lo so fui tentata di approfittare sino in fondo di quella mia vittoria; ma ormai egli era già presso sua madre e sentii che le raccontava con voce piagnucolosa che quella cattiva Jane lo aveva assalito come un gatto infuriato.
Sua madre lo interruppe bruscamente: Non mi parlare più di lei, John; ti ho detto di non andarle vicino; non merita che si badi a quello che fa e non voglio che tu, né le tue sorelle, cerchiate la sua compagnia.
A questo punto, sporgendomi dalla balaustra, mi misi a gridare senza riflettere a quello che dicevo: Vuol dire che non sono degni di giocare con me.
La signora Reed era una donna piuttosto grossa e pesante, ma all’udire quella strana e audace dichiarazione, corse velocemente su per la scala e, rapida come un turbine, mi trascinò nella camera dei giochi, dove, spingendomi contro il mio letto, mi intimò in tono enfatico di non muovermi di lì e di non pronunciare più parola per tutto il resto della giornata.
Che cosa direbbe lo zio Reed se fosse vivo?
le domandai quasi involontariamente.
Dico così perché la mia lingua pronun ciò quelle parole senza il consenso della mente, come se in me vi fosse una forza che non riuscissi a controllare.
Come!
esclamò la signora Reed respirando appena; i suoi occhi grigi, di consueto freddi ed impassibili, furono turbati da un’espressione di paura; la sua mano allentò la stretta attorno al mio braccio e mi guardò come chiedendosi se fossi una bambina o uno spirito maligno.
In quel momento, infatti, io non avevo più timore di nulla né di nessuno.
Mio zio Reed è in cielo continuai e può vedere tutto quello che lei, zia, pensa e fa, e così pure il babbo e la mamma; essi sanno che lei mi tiene chiusa in camera tutto il giorno e che vorrebbe vedermi morta.
La signora Reed si riprese subito; scrollandomi violentemen te, mi assestò due schiaffi e poi mi lasciò senza più dir parola.
Bessie riempì quel silenzio con una predica che durò un’ora, dimostrandomi senza possibilità di dubbio che ero la bambina più cattiva e più abbandonata che vi fosse al mondo.
Fui lì lì per crederle, poiché non sentivo urgere nel mio cuore altro che cattive ispirazioni.
Novembre, dicembre e metà gennaio trascorsero così.
Il Natale e il Capodanno erano stati celebrati a Gateshead con i consueti festeggiamenti; vi era stato lo scambio dei regali e una serie di pranzi e di ricevimenti. Io, naturalmente, ero esclusa da ogni divertimento.
Tutta la parte che mi era concesso prendere all’allegria generale consisteva nell’assistere alla toilette di Eliza e di Georgiana, nel vederle ogni giorno scendere in salotto con i loro vaporosi abiti di mussolina stretti alla vita da una fascia scarlatta e con i capelli bene arricciati attorno alle gote e sulle spalle.
Poi, ascoltavo il suono del pianoforte e dell’arpa che saliva affievolito dal piano terreno, tendevo l’orecchio ai passi frettolosi del maggiordomo e del cameriere, al tintinnio dei bicchieri e delle porcellane durante i rinfreschi, ai frammenti di conversazione che uscivano dal salotto allorquando si apriva e si chiudeva la porta. Quando ero stanca di questa occupazione, lasciavo la scala per tornare nella camera dei bambini, deserta e silenziosa; in quella camera, anche se un po’ triste, non mi sentivo infelice.
A dire il vero, non avevo alcun desiderio di scendere in salotto, poiché di tutta la compagnia che v’era radunata difficil mente qualcuno mi avrebbe rivolto la parola; e se Bessie si fosse mostrata un po’ più gentile e socievole con me, sarei stata felice di trascorrere tranquillamente le serate accanto a lei, anziché sotto lo sguardo severo della signora Reed, in una stanza piena di gente elegante.
Ma Bessie, non appena aveva vestito le sue padroncine, soleva raggiungere il chiassoso regno della cucina e della dispensa, spesso portandosi via il lume.
Allora mi sedevo con la bambola sulle ginocchia accanto al fuoco finché non si spegneva, gettando di quando in quando un’occhiata intorno per sincerarmi che nessuno, all’infuori di me, respirasse nella stanza semibuia; quando la brace cominciava a impallidire, mi spogliavo in fretta, sciogliendo alla meglio nastri e fettucce, e correvo a cercare riparo nel mio lettino contro il freddo e l’oscurità.
Portavo sempre la mia bambola a letto con me.
Gli esseri umani hanno bisogno d’amare qualche cosa, ed io, in mancanza di meglio, mi accontentavo di amare e vezzeggiare quella pupattola smunta e scarmigliata al pari di uno spaventapasseri in miniatura. Mi stupisce sempre, oggi, ricordare con quanta assurda sincerità io amassi quel giocattolo, che allora ritenevo vivo e capace di sentire.
Non riuscivo ad addormentarmi, se prima non avvol gevo la bambola nella mia camicia da notte e, quando l’avevo riscaldata con il mio tepore, mi sentivo contenta pensando che anch’essa lo fosse. Come mi sembravano lunghe le ore mentre aspettavo la par tenza degli invitati, spiando i passi di Bessie sulle scale!
Talvolta risaliva a prendere il ditale o le forbici e a portarmi per cena una fetta di torta al formaggio o qualche pasticcino; si sedeva sul letto, mentre io mangiavo, poi, quando avevo finito, rimboccava per bene le mie coperte e due volte anche mi baciò, dicendo Buonanotte, signorina Jane.
Quando si mostrava così gentile con me, Bessie mi pareva la più bella, dolce e buona creatura che vi fosse sulla terra e desideravo ardentemente di vederla sempre così e che non mi rimproverasse, non mi maltrattasse, non mi imponesse più doveri irragionevoli, come faceva tan to spesso.
Bessie Lee doveva essere una ragazza intelligente, credo, perché riusciva bene in tutto quello che faceva e sapeva raccontare bellissime favole; o per lo meno così mi sembra, a giudicare dal fatto che i suoi racconti sono ancora impressi nella mia mente.
Era anche graziosa, se la memoria non mi inganna. Nel mio ricordo appare come una giovane snella, dagli occhi e dai capelli neri, dai lineamenti fini e la carnagione chiara; ma aveva un carattere vivo e capriccioso ed era affatto indifferente a qualsiasi concetto di giustizia. Pure, così com’era, la preferivo a chiunque altro, a Gateshead Hall. Era il quindici gennaio, verso le nove di mattina. Bessie era scesa in cucina per fare colazione; le mie cugine non erano state ancora chiamate dalla loro mamma.
Eliza stava mettendosi il cappello e un cappotto pesante per andare a nutrire il suo pol lame, un’occupazione che le piaceva tanto, anche perché dal pollaio ricavava denaro, vendendo le uova alla cuoca. Aveva molta disposizione per il commercio e una marcata tendenza al risparmio, che si manifestava non soltanto nella vendita delle uova e dei pulcini, ma anche nei vantaggiosi affari che concludeva con il giardiniere, al quale forniva sementi, bulbi e fiori. Il giar diniere aveva ricevuto ordine dalla signora Reed di acquistare dalla padroncina qualsiasi prodotto della sua aiuola lei volesse vendere, ed Eliza avrebbe venduto anche i capelli che aveva in testa, se avesse potuto ricavarne un buon utile.
Quanto al denaro, da principio lo nascondeva negli angoli più impensati avvolto in un pezzetto di stoffa o di carta; ma poi, avendo la cameriera scoperto alcuni di quei nascondigli, Eliza, timorosa di perdere il suo tesoro, consentì ad affidarlo alla madre, esigendo un interesse del cinquanta o sessanta per cento; questo interesse da usuraio Eliza lo ritirava ogni trimestre, tenendone conto con ansiosa cura in un taccuino.
Georgiana, seduta davanti allo specchio su una seggiola alta, intrecciava ai suoi capelli ricciuti fiori artificiali e penne sbiadite, che aveva scovato in un ripostiglio della soffitta.
Io stavo rifacendo il mio letto, avendo ricevuto ordine preciso da Bessie di sbrigarmi a riassettare la stanza prima del suo ritorno .
Dopo aver steso la coperta e ripiegato la mia camicia da notte, andai alla finestra per riordinare i libri illustrati ed i giocattoli che vi erano sparsi; ma Georgiana mi ordinò bruscamente di lasciar stare la roba sua ; allora, non sapendo che fare, accostai le labbra ai vetri appan nati da fiori di ghiaccio e soffiandovi sopra vi aprii un riquadro attraverso il quale potei guardare fuori: il giardino e la campagna si stendevano immoti e come pietrificati dal gelo intenso.
Da quella finestra si scorgeva la casina del custode e il viale dal quale passavano le carrozze; proprio mentre il mio alito scioglieva una parte degli argentei ghirigori che velavano i vetri, vidi il cancello aprirsi per lasciare entrare una carrozza.
La guardai avvicinarsi con indifferenza; molte carrozze venivano a Gateshead, ma nessuna conduceva mai un visitatore che potesse interessarmi. La carrozza si fermò davanti alla casa, si udì una scampanellata e il visitatore fu fatto entrare.
Poiché di questo fatto poco mi importava, la mia attenzione fu attirata da un piccolo pettirosso affamato che venne a posarsi cinguettando sui rami spogli di un ciliegio cresciuto a ridosso del muro.
Sul tavolo, vi erano ancora i resti della mia colazione; sminuzzai un po’ di mollica di pane e stavo già abbassando il vetro per spargere le briciole sul davanzale, quando Bessie entrò in camera a precipizio.
Signorina Jane, mi disse tutta affannata si tolga il grem biule e...
Che cosa fa? Si è lavata le mani e la faccia stamat tina?
Diedi un altro strattone alla maniglia della finestra, prima di rispondere, perché volevo che il pettirosso avesse anche lui la sua colazione; la finestra si aperse, sparpagliai le briciole un po’ sul davanzale, un po’ sopra un ramo e poi, richiudendo i vetri, dissi: No, Bessie; ho appena finito di spolverare.
Che bambina sciatta e infingarda! Che cosa faceva?
È tutta rossa, come se avesse combinato qualche monelleria...
Perché ha aperto la finestra?
Ma la noia di rispondere mi fu risparmiata, perché Bessie sembrava aver troppa fretta per stare ad ascoltare le mie spiega zioni; mi trascinò al lavandino e con acqua, sapone e un ruvido asciugamano mi strofinò e mi asciugò senza riguardo la faccia e le mani; per fortuna fece presto, poi mi strigliò i capelli, mi sfilò il grembiule e mi spinse alla svelta sul pianerottolo, ordinandomi di scendere immediatamente in sala da pranzo, dove ero attesa.
Avrei voluto chiedere da chi, e se giù avrei trovato anche la signora Reed; ma Bessie era sparita, chiudendo dietro a sé la porta della camera.
Scesi la scala a passo a passo.
Da tre mesi circa non ero più stata chiamata in presenza della signora Reed; confinata per tanto tempo nella mia camera, la sala da pranzo, il salotto e le altre stanze del pianterreno mi sembravano una regione paurosa, della quale varcavo la soglia con sgomento.
Raggiunsi l’anticamera deserta; di fronte a me vi era la porta della sala da pranzo e là mi fermai, tremante e intimidita.
Come mi aveva resa misera e codarda la paura generata da ingiuste punizioni! Non osavo risalire in camera, non osavo entrare in sala; rimasi così esitante per dieci minuti, in preda all’agitazione.
Un’energica scampanellata che uscì dalla sala da pranzo mise fine alle mie incertezze: dovevo entrare.
Chi può aspettarmi? mi chiedevo, mentre giravo con ambo le mani la pesante maniglia, che resisteva ai miei sforzi. Chi troverò insieme alla zia? Un uomo o una donna?
La maniglia cedette, la porta si schiuse, io sgusciai dentro attraverso lo spi raglio, feci un profondo inchino e alzai gli occhi su...
una nera colonna!
Tale, almeno, mi parve, a prima vista, la forma stretta, rigida, vestita di scuro che stava ritta sul tappeto; la faccia tetra in cima a quella figura sembrava una maschera scolpita lassù, al pari d’un capitello sopra un colonna.
La signora Reed, seduta al suo solito posto accanto al cami netto, mi fece cenno di avvicinarmi; ubbidii, e lei mi presentò all’immobile visitatore con queste parole: Ecco la bambina per la quale mi sono rivolta a lei.
Egli volse lentamente la testa dal mio lato e, dopo avermi esaminata con due grigi occhi inquisitori che lampeggiavano sotto folte sopracciglia, in tono solenne e con voce profonda disse: È piccola.
Quanti anni ha?.
Dieci.
Non si direbbe osservò in tono di dubbio, e prolungò il suo esame per qualche minuto ancora.
Poi si rivolse a me.
Come ti chiami, piccina? Jane Eyre, signore.
Nel pronunciare queste parole lo guardai; mi parve alto, ma allora io ero molto piccola; aveva una fisionomia molto marcata, e in quei tratti, come nelle linee di tutta la sua persona, mi parve di scorgere durezza e ipocrisia.
Dunque, Jane Eyre, sei una brava bambina?
Era impossibile dare una risposta affermativa; il piccolo mondo nel quale mi muovevo nutriva l’opinione opposta; così, tacqui.
La signora Reed rispose per me, scrollando eloquente mente il capo e affrettandosi a dire: Meno parleremo di ciò e meglio faremo, signor Brockle hurst.
Me ne dispiace davvero!
Bisogna che parli un poco con la bambina.
E rinunziando alla posizione perpendicolare, egli si installò in una poltrona di fronte alla signora Reed.
Avvicinati mi disse poi.
Feci qualche passo avanti sul tappeto ed egli mi obbligò a mettermi proprio di faccia a lui. Che impressione mi fece quel volto, ora che lo vedevo quasi alla stessa altezza del mio! Che naso enorme, che bocca e che orribile dentatura, così grossa e sporgente! Non vi è nulla di più triste dello spettacolo che offre un fanciullo cattivo, cominciò specie quando si tratta di una bambina.
Lo sai dove vanno i cattivi dopo morti?
La mia risposta fu pronta ed ortodossa: Vanno all’inferno dissi.
E che cos’è l’inferno? Sai spiegarmelo?
Un abisso pieno di fiamme.
Vorresti precipitare in quell’abisso e rimanervi a bruciare per l’eternità?
No, signore.
E allora, che cosa devi fare per evitarlo?
Riflettei un momento e poi diedi una risposta facilmen te attaccabile: Devo mantenermi in buona salute per non morire.
E come farai a mantenerti in buona salute? Di bambini piccoli come te ne muoiono molti ogni giorno.
Ho sotterrato una bimba di cinque anni soltanto due o tre giorni fa...
una bimba buona, e la sua anima adesso è salita in cielo.
Ma temo che lo stesso non si potrebbe dire della tua, se tu fossi chiamata nell’altro mondo.
Non essendo in grado di dissipare i dubbi di quel signore, abbassai gli occhi sui suoi grossi piedi piantati sul tappeto e sospirai, desiderando di trovarmi a mille miglia di lì.
Spero che questo sospiro ti sia salito dal cuore, e che tu ti penta di aver causato tante preoccupazioni alla tua benefattrice.
Benefattrice, benefattrice!
protestai tra me.
La chiamano tutti mia benefattrice, la signora Reed; se lo è davvero, allora una benefattrice è una persona odiosa!
Reciti sempre le tue preghiere al mattino e alla sera?
continuò il mio interrogatore.
Sì, signore.
Leggi la Bibbia?
Qualche volta.
Con piacere?
È una lettura che ti interessa?
Mi piacciono le Rivelazioni, il libro di Daniele, la Genesi e Samuele e qualche brano dell’Esodo, dei Re e delle Cronache; mi piacciono anche Giobbe e Gionata.
E i Salmi?
Spero che tu li legga volentieri.
No, signore.
No?
Che vergogna!
Ho un bambino più piccolo di te che conosce a memoria sei Salmi e quando gli si domanda se preferisce mangiare il pan pepato o imparare un versetto, risponde: Oh, imparare un versetto, perché gli angeli cantano i Salmi e io voglio essere un angioletto sulla terra.
E allora gli diamo due pezzi di pan pepato in ricompensa della sua devozione.
I Salmi non sono interessanti osservai.
Questo dimostra che il tuo cuore è cattivo, e sarà bene che tu preghi Dio di cambiartelo e di dartene un altro più puro, di toglierti quel cuore di pietra per concedertene uno di carne. Stavo per chiedergli attraverso quale processo si sarebbe effettuato il cambiamento, quando la signora Reed mi disse di sedermi e poi prese a dirigere lei il seguito della conver sazione. Credo, signor Brocklehurst, di averle accennato nella mia lettera di tre settimane fa che questa bambina non ha né il carattere né le tendenze che avrei desiderato trovare in lei. Se sarà ammessa alla scuola di Lowood, intendo che il direttore e le maestre non la perdano d’occhio e soprattutto che siano messi in guardia contro il suo peggior difetto, cioè la sua tendenza alla menzogna.
Dico questo in tua presenza, Jane, perché tu non tenti di trarre in inganno il signor Brocklehurst.
Ero naturalmente incline a odiare e a temere la signora Reed, che pareva non potesse fare a meno di ferirmi sempre in modo crudele; mai, in sua presenza, ero stata felice; qualunque sforzo facessi per ubbidirle e per piacerle, non ricevevo in cambio che ripulse e rimproveri come quello che ho riferito ora.
Questa volta, profferita davanti ad un estraneo, l’accusa mi colpì diritto al cuore.
Mi rendevo conto vagamente che lei già faceva svanire ogni speranza dalla nuova vita alla quale mi destinava; sentivo che seminava avversione e malevolenza sul sen tiero che mi accingevo a percorrere; mi vedevo trasformata, agli occhi del signor Brocklehurst, in una bambina falsa e dall’animo malvagio, e che cosa potevo fare per lavarmi da quell’offesa?
Niente, proprio niente pensavo tra me, lottando per repri mere un singhiozzo e asciugando in fretta qualche lacrima, segno evidente della mia impotenza e dell’angoscia che mi dominava.
L’ipocrisia è un brutto vizio in una bambina disse il signor Brocklehurst.Non è dissimile dalla falsità, e tutti i bugiardi, dopo morti, sono condannati a patire in un lago di fiamme e di zolfo.
Ma sarà sorvegliata, signora Reed; ne parlerò io stesso alla signorina Temple e alle maestre.
Vorrei anche che venisse educata come si conviene alla sua condizione continuò la mia benefattrice; che le insegnassero l’umiltà e l’amore al lavoro.
In quanto alle vacanze, se lei lo per mette, signor Brocklehurst, le trascorrerà sempre a Lowood. La sua decisione è molto saggia, signora rispose il signor Brocklehurst. L’umiltà è una virtù cristiana che ben s’addice alle allieve di Lowood.
Infatti, mi preoccupo che si ponga ogni cura nel coltivarla in loro; da tempo studiavo il modo migliore per mortificare nelle educande il sentimento mondano dell’orgoglio, e proprio l’altro giorno ho avuto una prova soddisfacente del mio successo.
La mia secondogenita, Augusta, si era recata con sua madre a visitare la scuola, e ritornando a casa ha esclamato: Oh, papà, come sono timide e semplici le ragazze di Lowood, con i capelli pettinati dietro le orecchie, quei grembiuli lunghi e le tasche cucite di fuori!
Sembrano quasi figlie di povera gente, e come ci hanno guardate me e la mamma… pareva che non avessero mai visto un vestito di seta!. Ecco un sistema d’educazione che approvo molto com mentò la signora Reed. Se avessi cercato in tutta l’Inghilterra, difficilmente avrei trovato di meglio per il carattere di Jane. Coerenza, coerenza e severità in tutto, mio caro signor Broc klehurst, ecco ciò che chiedo. Certo; anche la coerenza è uno dei primi doveri cristiani, signora.
E nella scuola di Lowood l’osserviamo in ogni cosa: vitto semplice, abiti modesti, alloggio comodo ma non troppo, vita attiva e severamente disciplinata; ecco la regola, sia della casa, sia di chi vi abita.
Benissimo, signore.
Allora posso essere certa che questa bambina sarà accettata a Lowood e che vi sarà educata come richiede la sua condizione e in vista della vita di lavoro che l’attende?
Certamente, signora.
La bambina troverà il suo posto in quell’asilo di piante selezionate e spero che si mostrerà grata per l’inestimabile privilegio di tale ammissione.
La farò partire al più presto possibile, signor Brocklehurst, perché, glielo assicuro, sono ansiosa di liberarmi di una respon sabilità che sta diventando troppo pesante. Senza dubbio, signora, senza dubbio; e ora sono costretto ad accomiatarmi. Non farò ritorno a Brocklehurst Hall che tra una settimana o due; il mio buon amico, l’arcidiacono, non vuole lasciarmi partire prima. Avvertirò per lettera la signorina Temple dell’arrivo di una nuova allieva, affinché venga ricevuta senza difficoltà.
Addio, signora.
Addio, signor Brocklehurst; saluti per me sua moglie, Augusta e Theodore, e mi ricordi alla signorina Brocklehurst e al signor Broughton.
Non mancherò.
Piccina, continuò egli rivolgendosi a me eccoti un libro intitolato La guida del bambino; leggine le pre ghiere, ma soprattutto la parte che narra l’improvvisa morte di Martha G., una bambina cattiva che aveva il vizio di men tire.
Così dicendo il signor Brocklehurst mi mise in mano un libriccino avvolto in una carta e, dopo aver chiesto la sua car rozza, ci lasciò. La signora Reed ed io rimanemmo sole; alcuni minuti trascor sero in silenzio; lei cuciva, io stavo a guardarla.
Poteva avere, a quell’epoca, trentasei o trentasette anni; era una donna robusta, con spalle larghe e membra vigorose, piccola, ma, sebbene in carne, non obesa; il mento eccessivamente pronunciato e le mandibole pesanti facevano sembrare largo il suo viso dalla fronte bassa, dove spiccavano, per la loro linea più delicata, la bocca e il naso; sotto le ciglia chiare brillava uno sguardo privo di bontà; i capelli erano d’un biondo smorto, in contrasto con la carnagione scura e opaca.
Il suo fisico straordinariamente sano e resistente ignorava le malattie, e la sua mente fredda e precisa faceva di lei un’abile amministratrice, tanto che non solo la casa, ma tutti i beni terrieri erano sotto il suo diretto controllo. Solamente i figli, talvolta, sfidavano la sua autorità e ridevano di lei. Vestiva bene e aveva modi e portamento atti a mettere in risalto la sua eleganza. Seduta su uno sgabello a pochi passi dalla sua poltrona, io la guardavo, scrutandone le fattezze.
Tenevo ancora in mano il libretto che raccontava la morte repentina di una bimba bugiarda, e che mi era stato regalato perché mi servisse di monito.
Ciò che era avvenuto poco prima, ciò che la signora Reed aveva detto di me al signor Brocklehurst, tutta la loro conversazione ripassava nella mia mente con dolorosa lucidità; ognuna di quelle parole, giungendomi all’orecchio, mi aveva ferito al cuore ed ora un cupo risentimento mi agitava tutta.
La signora Reed levò gli occhi dal lavoro e, mentre il suo sguardo si posava su di me, le sue agili dita interruppero il loro movimento.
Esci di qui e ritorna in camera mi ordinò.
Il mio sguardo o forse qualche altra cosa doveva averla offesa, perché, sebbene si contenesse, nella sua voce vibrava un’estrema irritazione.
Mi alzai e mi diressi verso la porta; ma tornai subito indietro e, attraversando la stanza, mi avvicinai alla finestra, poi, finalmente, mi accostai a lei.
Dovevo parlare; ero stata calpestata e vilipesa senza pietà e dovevo ribellarmi; ma come?
Quali mezzi avevo per vendicarmi della mia nemica?
Raccolsi tutte le mie energie e le lanciai in viso queste dure parole: Non sono ipocrita; se lo fossi, avrei detto che le voglio bene; ma non le voglio bene e lo dichiaro.
La detesto più di chiunque altro al mondo, eccetto John Reed, e questo libro che parla d’una bugiarda può darlo alla sua Georgiana, perché è lei che mente, non io. Le mani della signora Reed posavano ancora immobili sul ricamo e i suoi occhi di ghiaccio continuavano a fissarmi.
Hai altro da dire?
mi chiese infine con un tono che sarebbe stato più adatto per parlare ad un adulto che a una bambina.
Quello sguardo, quella voce rinfocolarono tutta la mia anti patia.
Tremando da capo a piedi, in preda a un incontenibile risentimento, continuai: Sono contenta che lei, signora Reed, non sia mia parente; finché vivo non la chiamerò più zia e quando sarò grande non verrò mai a trovarla.
Quando qualcuno mi chiederà se le volevo bene e come mi trattava, risponderò che il suo ricordo solo basta a farmi soffrire e che mi ha trattata crudelmente.
Come osi affermare una cosa simile, Jane Eyre?
Come oso, signora Reed?
Come oso?
Oso perché è la veri tà.
Lei crede che io non senta nulla e che possa fare a meno di affetto e di bontà; ma io non posso vivere così e lei non dimostra comprensione né pietà per me.
Ricorderò sempre come mi ha respinta nella camera rossa, quanta durezza c’era nel suo gesto quando mi ci ha chiusa a chiave perché morissi di spavento, seb bene fossi fuori di me per la paura, sebbene, con la voce soffocata dall’angoscia, abbia implorato: Abbia pietà, zia, abbia pietà di me!.
E quella punizione lei me l’ha inflitta perché John, il suo perfido figliolo, mi aveva percossa e gettata per terra senza ch’io avessi alcuna colpa.
Racconterò questa storia tale e quale, se qualcuno mi interrogherà.
La gente crede che lei sia buona, invece ha un cuore di pietra ed è anche falsa!
Non avevo ancora finito di parlare, che una singolare sen sazione di trionfo esaltò l’animo mio. Era come se un’invisibile catena si fosse spezzata e io avessi conquistato un’insperata libertà.
E avevo anche ragione di crederlo, perché la signora Reed sembrava spaventata; il lavoro le era scivolato dal grembo e, agitandosi sulla poltrona, si era coperta il viso con le mani, come se stesse per piangere.
Jane, tu commetti un errore...
Ma che cos’hai? Perché tremi così? Vuoi bere un sorso d’acqua? No, signora Reed. Che cosa vuoi, Jane?
Ti assicuro che desidero farti del bene.
Non è vero.
Lei ha detto al signor Brocklehurst che ho un cattivo carattere e che sono un’ipocrita; ma a Lowood io lo dirò a tutti che donna è lei e come mi ha trattata.
Jane, tu non puoi capire certe cose; i bambini devono essere corretti dei loro difetti.
La menzogna non è un mio difetto! gridai con voce stri dula. Ma sei violenta, Jane, questo lo devi ammettere; e adesso ritorna in camera tua, sii brava... e cerca di riposare, cara.
Io non le sono cara, e non posso riposare. Mi mandi subito a quella scuola, signora Reed, perché odio questa casa.
Sì, sì, la manderò al più presto mormorò tra sé e, racco gliendo il lavoro, uscì rapidamente dalla stanza.
Rimasi sola, e vittoriosa in campo.
Era la battaglia più aspra che mai avessi combattuto e la mia prima vittoria; restai un momento seduta dov’era prima il signor Brocklehurst, assaporando la mia solitudine di conquistatrice.
Dapprima sorrisi tra me, ancora inebriata, ma poi, con l’acquietarsi dei battiti violenti del mio cuore, anche quell’acre gioia si spense.
Un bambino non può insultare un adulto come avevo fatto io, non può dare sfogo alla collera, senza provare poi la puntura del rimorso e il gelo della reazione.
Quando avevo accusato e minacciato la signora Reed, il mio animo era come un fascio d’erbe secche investito, acceso e divorato dalle fiamme; ma dopo una mezz’ora di silenzio e di riflessione, rendendomi conto della pazzia commessa e della tristezza della mia odiata e odiosa posizione, quel fascio ardente si mutò in un mucchio di sterpaglia nera e incenerita.
Avevo gustato per la prima volta qualche cosa che somigliava alla vendetta e mi era sembrato di bere un vino aromatico, caldo ed eccitante; ma ora mi aveva lasciato in gola un gusto metallico corrosivo, un gusto come il veleno.
Avrei voluto raggiungere la signora Reed e chiederle perdono, ma sapevo, per esperienza e per istinto, che mi avrebbe respinta con raddoppiato astio e inimicizia, accendendo così nuovamente gli impulsi turbolenti della mia natura.
Preferii, allora, ridestare in me qualche istinto migliore di quello di profferire insulti, cercare di nutrire un sentimento meno amaro dell’indignazione.
Presi un volume di racconti arabi, mi sedetti e tentai di leggere, ma senza capire nulla.
Tra le pagine e me si intromettevano i miei pensieri, impedendomi di ritrovare in quel racconto il godimento che mi aveva sempre procurato; allora aprii la porta a vetri della sala da pranzo: lì fuori l’albereta era spoglia e silenziosa; né il sole né il vento erano riusciti a vincere la crosta di ghiaccio che induriva il suolo. Mi coprii la testa e le spalle con la gonna e uscii, volgendo i passi verso un angolo remoto del boschetto; ma non provai alcun piacere, passeggiando sotto quegli alberi immoti, tra quelle pigne, ultimi resti dell’autunno, disseminate a terra, e le foglie secche ammonticchiate dal vento.
Mi appoggiai a uno steccato, guardando i campi deserti, dove nessun gregge pascolava e l’erba falciata dal gelo appariva tutta bianca.
Era una giornata particolarmente grigia e un cielo opaco, foriero di nuova neve, incombeva sul paesaggio; a intervalli, volteggiava già nell’aria qualche falda che cadeva sul sentiero ghiacciato e sulla brina dei prati senza liquefarsi.
Ed io, sgomenta e disperata, mi andavo chiedendo di continuo: Che cosa devo fare?
Che cosa devo fare?. Ad un tratto, udii una voce limpida chiamare: Signorina Jane!
Che cosa fa laggiù?
Venga a fare colazione.
Era Bessie, lo sapevo, ma non mi mossi; poco dopo, un passo svelto si avvicinò lungo il sentiero.
Cattiva!
mi disse Bessie.
Perché non risponde, quando la si chiama?
La presenza di Bessie mi parve dolce in confronto ai pensieri che mi torturavano, sebbene fosse, al solito, di cattivo umore.
Il fatto è che, dopo la mia disputa con la signora Reed e la mia vittoria, poco mi importava dei fugaci malumori della bambinaia ed ero pronta a cercare conforto nel suo giovane cuore.
Così, le gettai le braccia al collo e le dissi: Su, Bessie, non sgridarmi!. Non mi ero mai mostrata così franca ed espansiva e il mio gesto le piacque.
Lei è una strana bambina, signorina Jane disse fissandomi.
Una bambina vagabonda e amica della solitudine.
Andrà presto a scuola, non è vero?
Annuii.
E non le rincresce di lasciare la povera Bessie?
Che cosa importa a Bessie di me?
Mi sgrida sempre!
Perché è sempre così bizzarra, timida e spaventata...
Dovreb be mostrarsi un po’ più ardita.
Già!
Per ricevere altre botte?
Sciocchezze!
Certo non si può dire che la trattino bene.
Mia madre, quando è venuta a trovarmi la settimana scorsa, mi ha detto che non vorrebbe vedere uno dei suoi figli al posto della piccola Jane...
Su, venga in casa, adesso. Ho una buona notizia per lei.
Non ci credo.
Che significa non ci credo?
E perché mi guarda con occhi così tristi?
Dunque, la signora con le signorine e il padroncino è andata a prendere il tè da amici, questo pomeriggio, così lei lo prenderà con me.
Dirò alla cuoca di prepararle qualche pasticcino e poi noi due andremo a scegliere un po’ di roba nei cassetti, per ché presto dovrò occuparmi del suo baule.
La signora ha deciso che lei parta da Gateshead tra un giorno o due, così bisogna che vediamo quali sono le cose che vuole portarsi via.
Bessie, prometti di non sgridarmi più fino alla mia par tenza. Prometto, ma badi d’essere buona e non abbia paura di me.
Non si scosti quando mi capita d’alzare la voce; è una cosa che mi dà sui nervi! Non credo che avrò più paura di te, Bessie, perché ormai a te ci sono abituata.
Tra poco, invece, chissà quant’altra gente dovrò temere! Se avrà paura di loro, le vorranno male. Come te, Bessie?
Io non le voglio male, signorina; anzi, credo di aver più simpatia per lei che per tutti gli altri.
Non me lo hai mai dimostrato!
Ma guarda che piccola impertinente!
Da quando in qua ha cambiato modo di parlare, e che cosa la rende così sicura e audace?
Ma...
presto sarò via di qui e inoltre...
Stavo per raccontarle quello che era avvenuto tra me e la signora Reed, ma riflettendo meglio giudicai che forse era più saggio tacere.
Allora è contenta di lasciarmi?
Oh no, Bessie, no davvero, e in questo momento mi sento triste.
In questo momento!
Come si esprime freddamente, la mia signorina!
Sono sicura che se adesso le chiedessi di abbracciarmi, mi direbbe di no.
Voglio abbracciarti e augurarti ogni bene. Abbassa un poco la testa.
Bessie si chinò e ci scambiammo un abbraccio; poi, ricon fortata, la seguii in casa.
Quel pomeriggio trascorse in pace ed armonia; e la sera Bessie mi narrò qualcuna delle sue più belle favole e mi cantò le sue canzoni più dolci.
Anche per me la vita aveva qualche raggio di sole.
Capitolo V Le cinque erano appena suonate, il mattino del 19 gennaio, quando Bessie con la candela in mano entrò nel mio stanzino, trovandomi già alzata e quasi vestita.
Ero scesa dal letto una mezz’ora prima e, dopo essermi lavato il viso, mi ero infilate le vesti alla pallida luce della luna, i cui raggi filtravano nella stan za dall’angusta finestra presso il mio lettuccio.
Dovevo partire da Gateshead quel giorno con la diligenza che passava alle sei davanti ai cancelli della villa.
Bessie era la sola persona alzata; aveva acceso il fuoco nella stanza dei giochi, dove ora stava preparando la mia colazione.
Sono pochi i bambini che possono mangiare quando li agita la prospettiva di un viaggio imminente, e neppure io lo potei fare.
Dopo aver inutilmente insistito per farmi ingoiare poche cucchiaiate di latte con pane, Bessie fece un cartoccio di qualche biscotto e me lo mise nella borsa; poi mi aiutò a indossare la pelliccia e il berretto e, avvolgendosi in uno scialle, uscì con me dalla camera dei giochi.
Mentre passavamo davanti alla camera della signora Reed, Bessie mi chiese se non volevo entrare a salutare la signora.
No, Bessie; è venuta da me ieri sera, mentre tu eri in cucina per la cena, e mi ha avvertita che era inutile disturbassi lei o le mie cugine, questa mattina; mi ha detto anche di ricordare che era sempre stata la mia migliore amica e che dovevo quindi parlare bene di lei ed esserle grata.
E che cosa le ha risposto?
Nulla; ho nascosto il viso sotto le coperte e mi sono voltata verso il muro.
Ha fatto male, signorina Jane.
No, Bessie, era giusto.
La tua padrona non mi è mai stata amica; anzi, mi ha sempre trattata come una nemica.
Signorina Jane, non dica questo!
Addio, Gateshead!
esclamai mentre attraversavamo l’an ticamera e uscivamo dalla grande porta sul fronte della casa.
La luna era scomparsa e regnava un buio fitto; Bessie recava una lanterna che rischiarò gli scalini umidi della gradinata e la ghiaia del viale inondata da un improvviso disgelo.
Spirava un vento tagliente ed io battevo i denti per il freddo mentre m’af frettavo lungo il viale.
La portineria era illuminata e quando vi arrivammo la moglie del portiere stava accendendo il fuoco; accanto alla porta scorsi già legato il mio baule, che era stato portato lì la sera avanti.
Mancavano pochi minuti alle sei e poco dopo lo scoccare dell’ora un rumore di ruote in lontananza annunziò l’arrivo della diligenza; mi feci sulla soglia e vidi i suoi lumi avvicinarsi rapidamente nelle tenebre.
Parte sola?
domandò la moglie del portiere.
Sì. Va molto lontano?
A cinquanta miglia di qui.
È un viaggio lungo!
Mi meraviglia che la signora Reed si fidi a mandarla da sola così lontano!
La diligenza stava arrivando; eccola là al cancello con i suoi quattro cavalli e il suo carico di viaggiatori.
Il postiglione ed il cocchiere ci gridarono di far presto.
Il mio baule fu fissato sul tetto ed io venni strappata dalle braccia di Bessie, alla quale m’ero stretta ricoprendola di baci. State attenti alla bambina e abbiatene cura gridò Bessie al postiglione quando questi mi alzò e mi mise dentro la car rozza. Sì, sì fu la risposta; lo sportello venne chiuso, una voce disse Andiamo e la diligenza ripartì.
Così fui separata da Bessie e da Gateshead, così fui condotta via verso regioni ignote e che allora credevo lontane e misteriose.
Del viaggio ricordo ben poco; so soltanto che quel giorno mi parve interminabile e che credevo d’aver già percorso cen tinaia di miglia.
Attraversammo diverse città e in una di esse, molto grande, la diligenza si fermò; i cavalli furono cambiati e i passeggeri scesero per pranzare.
Fui condotta anch’io in una locanda e il postiglione volle che mangiassi qualche cosa; ma poiché non avevo appetito, mi lasciò in una sala immensa, con un camino in ogni angolo, un lampadario pendente dal soffitto e una piccola galleria tappezzata di rosso e ingombra di strumenti musicali.
Passeggiai per un pezzo in quella sala, oppressa da strani pensieri e agitata dalla paura che qualcuno entrasse e mi portasse via, perché credevo ai rapitori, le cui gesta ricorrevano spesso nelle storie che Bessie ci narrava alla sera accanto al fuo co.
Finalmente il postiglione ritornò e mi caricò di nuovo sulla diligenza; egli stesso risalì al suo posto, diede fiato al corno e la carrozza si rimise in moto, rotolando con fragore sull’acciottolato della città di L*** Il pomeriggio avanzò, umido e piuttosto nebbioso, e all’imbru nire cominciai a rendermi conto che eravamo molto lontano da Gateshead.
Ora città non ne incontravamo più e il paesaggio era cambiato; alte colline buie si profilavano all’orizzonte e l’oscurità infittiva mentre ci inoltravamo in una valle triste e boscosa; la notte aveva ingoiato da un pezzo il paesaggio, quando un forte vento si levò tra gli alberi. Cullata dallo stormire delle fronde, finalmente mi addormen tai; dormivo da poco, quando uno scossone della diligenza mi svegliò; ci eravamo fermati, lo sportello era aperto e alla luce delle lanterne vidi dall’esterno affacciarsi una donna che, a giudicare dalle vesti e dai modi, doveva essere una serva.
C’è qui una bambina di nome Jane Eyre?
domandò. Sì risposi io.
Fui fatta scendere, il mio baule venne scaricato e la diligenza ripartì subito.
Il rumore e le scosse della carrozza mi avevano stordita e mi sentivo tutta indolenzita, dopo tante ore di immobilità forzata; ma cercai di vincere quel torpore del corpo e della mente e mi guardai attorno. Vento, pioggia e tenebre riempivano lo spazio; tuttavia, distinsi vagamente un muro, nel quale era aperta una porta; varcai quella porta insieme alla mia nuova guida, che poi la chiuse e la sprangò col catenaccio.
Ora una casa era visibile, o forse una fila di case, poiché la facciata appariva molto estesa; numerose finestre la foravano e alcune di esse erano illuminate; percorremmo sotto la pioggia un largo viottolo dal fondo acciot tolato, diguazzando tra le pozzanghere, e ci trovammo di fronte a un’altra porta.
Di là entrammo in un corridoio che conduceva in una stanza dal caminetto acceso, e là la donna mi lasciò sola. Mi avvicinai al caminetto, allungando le mani intirizzite sopra la fiamma, e mi guardai attorno.
Non c’era lume, ma il chiarore oscillante delle fiamme mi mostrava a intervalli un muro coperto di carta, un tappeto, delle tende e qualche mobile di mogano lucente; era un salotto, non così elegante né spazioso come quello di Gateshead, ma abbastanza confortevole. Mi studiavo di distinguere il soggetto di un quadro appeso alla parete, quando la porta si aprì ed entrò una persona che reggeva un candeliere; dietro a lei ne comparve subito un’altra. La prima era una donna alta, con occhi e capelli neri e la fronte pallida e spaziosa; benché fosse in parte avvolta in uno scialle, mi parve che il suo portamento fosse nobile ed il con tegno grave.
La bambina è molto piccola per essere stata mandata qui da sola disse, posando il candeliere sulla tavola.
Mi esaminò attentamente per un minuto o due, poi aggiunse: Bisogna met terla a letto subito; ha l’aria stanca.
Sei stanca? mi domandò posandomi la mano sulla spalla.
Un po’, signora. E avrai anche fame.
Le dia qualche cosa da mangiare, prima di mandarla a letto, signorina Miller.
E la prima volta che lasci i genitori per venire in collegio, piccina?
Le spiegai che non avevo genitori e lei volle sapere da quanto tempo fossero morti, poi quanti anni avessi, come mi chiamassi e se sapessi leggere, scrivere e ricamare un poco; quindi mi fece una lieve carezza sulla guancia e, dicendomi: Spero che sarai buona, mi affidò alla signorina Miller.
La signora che avevo lasciato poteva avere poco meno di trent’anni; quella che mi accompagnava sembrava più giovane. La prima mi aveva colpito per l’aspetto, la voce e lo sguardo.
La signorina Miller invece era più comune; aveva un colorito acceso, sebbene il suo viso sembrasse affaticato, e i modi e il passo frettolosi di chi ha sempre molteplici cure da sbrigare; sembrava insomma, come appresi più tardi, quello che effetti vamente era: una sorvegliante, al servizio delle maestre.
Guidata da lei, attraversai di stanza in stanza, di corridoio in corridoio, tutta una vasta casa dalla struttura irregolare; infine, sbucan do dal profondo e quasi pauroso silenzio che regnava nell’ala dell’edificio da noi attraversata, giungemmo in un andito dove ci venne incontro un brusio di voci; ed eccoci subito in un’aula vasta e lunga con quattro grandi tavoli di abete due ad ogni estremità su ognuno dei quali ardeva un paio di candele, e al centro, sedute in file di banchi, un gruppo di ragazze dai nove ai vent’anni d’età.
A tutta prima, in quella luce fioca, sembravano innumerevoli, sebbene in realtà non fossero più d’una ottantina.
Vestivano tutte un’uniforme scura di stoffa rigida e di taglio antiquato e lunghi grembiuli di tela. Era l’ora dello studio e il brusio che avevo udito non era altro che quel sommesso coro di voci intente a ripassare la lezione per l’indomani.
La signorina Miller mi fece cenno di prendere posto in un banco accanto alla porta, poi, dirigendosi verso l’altra estremità dell’aula, disse a voce alta: Le capo-classe raccolgano i libri e li ripongano.
Quattro ragazze grandi si alzarono e, passando di banco in banco, raccolsero i libri e li riposero.
La signorina Miller diede un nuovo ordine: Ed ora, andate a prendere la cena.
Le quattro ragazze uscirono e rientrarono subito dopo, recan do ognuna un grande vassoio sul quale erano disposte varie porzioni di non so che cibo e, al centro, una brocca d’acqua ed un bicchiere.
Le porzioni furono distribuite alle alunne e chi aveva sete si versava un po’ d’acqua nel bicchiere, che era comune.
Quando venne il mio turno, bevetti perché avevo sete, ma il cibo non lo toccai; la stanchezza e l’eccitazione del viaggio mi avevano tolto l’appetito; ma notai che sul piatto vi era una minuscola fetta di torta d’avena.
Finito il pasto, la signorina Miller lesse le preghiere e le alun ne lasciarono l’aula a due a due, salendo ai dormitori.
Affranta dalla fatica, come ormai ero, notai ben poco del dormitorio nel quale mi avevano condotta, eccetto che, come l’aula di studio, era una stanza molto lunga.
Quella notte avrei dormito con la signorina Miller, la quale mi aiutò a svestirmi; non appena fui sotto le coperte, diedi un’occhiata alle due lunghe file di letti, ognuno dei quali fu rapidamente occupato da due ragazze; dieci minuti dopo l’unico lume fu spento e in quel silenzio e in quella completa oscurità mi addormentai profondamente. La notte passò in fretta; ero troppo stanca persino per sogna re e la sola volta che mi svegliai udii il vento scuotere i vetri in raffiche furiose, la pioggia cadere a torrenti e mi accorsi che la signorina Miller dormiva accanto a me.
Quando riaprii gli occhi, suonava una campana e le ragazze stavano alzandosi e vesten dosi; il giorno non era ancora spuntato e un paio di lumi erano accesi nel dormitorio.
Mi alzai anch’io, di malavoglia; mi vestii in fretta tremando per il freddo e mi lavai non appena ci fu un catino libero; ma ci volle un po’ di tempo, perché ogni catino, sul suo trespolo al centro della stanza, serviva a sei ragazze.
La campana suonò di nuovo; tutte si misero in fila a due per due e in quell’ordine scesero le scale ed entrarono nell’aula gelida e fiocamente illuminata.
La signorina Miller lesse le preghiere e poi disse ad alta voce: Formate le classi!.
Ne nacque per qualche minuto un certo tramestio, sovrastato dai continui richiami della signorina Miller: Ordine!, Silenzio!.
Quando la calma fu ristabilita, mi accorsi che le allieve si erano divise in quattro gruppi; ogni gruppo stava in piedi, disposto a semicerchio, davanti a uno dei tavoli, presso il quale stava una sedia vuota; tutte avevano in mano un libro e un grosso volume, che mi parve una Bibbia, era posato su ogni tavolo, davanti alle sedie vuote.
Per qualche istante non si udì che un sommesso bisbiglio, subito represso all’approssimarsi della signorina Miller, che passava dall’uno all’altro gruppo di allieve.
Udimmo in distanza il suono di una campanella e subito dopo tre signore entrarono nell’aula andando a sedersi ognuna al proprio posto, dietro i tavoli; la signorina Miller occupò la quarta sedia vuota, dietro il tavolo vicino alla porta, attorno al quale erano riunite le più piccole; io fui assegnata a quel gruppo e fatta sedere nell’ultima fila.
Il lavoro cominciò; recitammo la preghiera del giorno e alcuni brani delle Scritture, ai quali seguì una lunga lettura della Bibbia, che si protrasse per circa un’ora.
Quando gli esercizi spirituali furono terminati, era ormai giorno chiaro.
L’instancabile cam pana suonò per la quarta volta e le alunne si rimisero in fila, dirigendosi verso il refettorio; la prospettiva di mangiare un boccone mi rianimò, perché mi ero nutrita così poco il giorno innanzi, che mi sentivo quasi morire d’inedia.
Il refettorio era uno squallido stanzone semibuio, con un basso soffitto a volta; su due lunghe tavole fumavano alcune zuppiere colme di una brodaglia che esalava, ahimè, un odore tutt’altro che appetitoso.
Vi fu un movimento generale di malcontento, non appena i fumi di quella vivanda giunsero alle narici delle educande; dal gruppo delle più grandi, che precedevano le altre, salì un indignato mormorio: Ma è disgustoso!
La minestra è bruciata anche oggi!.
Silenzio! intimò una voce che non era quella della signo rina Miller.
Chi aveva parlato era la maestra delle grandi, una donna dai capelli neri, piccolina e ben vestita, ma dalla fisio nomia antipatica, che prese posto a capo della prima tavolata, mentre una signora grassoccia e d’aspetto più gentile presiedeva la seconda.
Mi guardai attorno, in cerca di colei che mi aveva ricevuto la sera prima; ma inutilmente. All’estremità del tavolo al quale ero seduta anch’io stava la signorina Miller e lo stesso posto, alla quarta e ultima tavola, era occupato da una strana donna anziana e dall’aspetto straniero, che, come appresi in seguito, era l’insegnante di francese. Si recitò una preghiera di ringraziamento, si cantò un inno e infine, dopo che una domestica ebbe portato il tè per le maestre, il pasto cominciò.
Debolissima per il prolungato digiuno, mi gettai con ingordi gia sulla mia porzione di minestra e ne ingoiai due cucchiaiate senza badare al gusto che poteva avere; ma quando la fame si fu un poco calmata, mi accorsi di avere davanti una brodaglia nauseabonda; una zuppa di farina bruciata non è meno disgu stosa di un piatto di patate guaste e può togliere l’appetito anche alla creatura più affamata.
Vedevo ogni ragazza portarsi lentamente il cucchiaio alla bocca e tentare di trangugiarne il contenuto e poi, quasi tutte, rinunziarvi.
L’ora della cola zione era trascorsa, ma nessuno aveva mangiato.
Dopo aver reso grazie di ciò che non si aveva avuto e cantato un altro inno, dal refettorio si passò nell’aula di studio.
Io fui una delle ultime a uscire e, mentre passavo tra un tavolo e l’altro, vidi una maestra assaggiare una cucchiaiata della nostra minestra e poi volgersi a guardare le altre, che scossero il capo con espressione indignata, mentre una di esse, quella grassa, diceva a bassa voce: Che cucina abominevole!
È davvero una vergogna!.
Prima che la lezione cominciasse trascorse un quarto d’ora, durante il quale regnò nell’aula un animato vocio; in quel bre ve intervallo era permesso parlare ad alta voce, e le alunne ne approfittarono per dir male della colazione.
Povere creature!
Era quello il loro unico sfogo!
Di tutte le maestre, era presente soltanto la signorina Miller, circondata dal gruppo delle grandi che le parlavano con voci risentite, serie in viso.
Udii pronunciare il nome del signor Brocklehurst, al che la signorina Miller scosse il capo come se disapprovasse; ma non fece nulla per calmare la generale indignazione, poiché, senza dubbio, la condivideva.
L’orologio della scuola batté le nove e la signorina Miller, scostando da sé le ragazze, dal fondo della stanza ci ordinò: Silenzio!
Ai vostri posti!.
La disciplina prevalse; in capo a cinque minuti l’ordine fu ristabilito e un silenzio quasi assoluto subentrò al clamore di tante voci.
Le maestre erano entrate puntualmente ed ora occu pavano i loro posti; tuttavia, la scolaresca sembrava in attesa di qualche cosa.
Allineate nei banchi, le ottanta alunne sedevano immobili e diritte, formando una ben curiosa assemblea, con quei capelli pettinati dietro le orecchie, tesi e lisciati in modo che neppure un ricciolo sfuggisse, le bigie divise chiuse sotto il mento da uno stretto collettino, la sacca per il lavoro legata sul davanti a mo’ di tasca, le calze di lana e le grosse scarpe da contadine con la fibbia d’ottone.
Una ventina di quelle collegiali erano ormai donne, ma, così vestite, anche le più carine apparivano goffe e brutte.
Io le osservavo, allungando di quando in quando un’occhiata anche alle maestre, nessuna delle quali mi riusciva veramente simpatica, perché la grassa era piuttosto volgare, la bruna pareva irascibile, la straniera rude e grottesca e la signorina Miller poveretta!
così rossa in viso, sembrava logorata da un eccesso di fatiche e sempre stanca. Mentre il mio sguardo passava così da un viso all’altro, tutta la scolaresca si alzò di scatto, come mossa da un unico congegno.
Che succedeva?
Nessuno aveva parlato ed io ero ancora in preda alla mia perplessità quando tutte si rimisero a sedere; ma poiché ora le alunne avevano gli occhi fissi verso la porta, volsi anch’io lo sguardo in quella direzione e vidi allora la signora che mi aveva ricevuto la sera prima.
Era ferma in fondo all’aula, accanto al caminetto ve n’era uno ad ogni lato e con espressione seria e grave osservava in silenzio le due file di educande.
La signorina Miller le si accostò, le rivolse una domanda e, dopo aver ricevuto la risposta, tornò al suo posto e ordinò ad alta voce: Capo-classe della prima, vada a prendere i globi.
Mentre l’ordine veniva eseguito, la signora ch’era stata inter pellata avanzò lentamente tra i banchi.
Suppongo di avere in me una spiccata tendenza alla venerazione, perché ricordo ancora con quale ammirato rispetto seguii i suoi passi.
Vista alla luce del giorno, appariva alta, bella e ben fatta, con due occhi bruni luminosi e buoni e scure sopracciglia finemente disegnate che facevano risaltare il candore della fronte spaziosa; i capelli pressoché neri erano raccolti sulle tempie in due morbidi rotoli, secondo la moda di quell’epoca, in cui non usavano né i lunghi boccoli spioventi sulle guance né l’acconciatura a bande lisce e piatte.
Il suo vestito era di panno color porpora guarnito di ricami in velluto nero secondo la moda del tempo e alla cintura le brillava un orologio d’oro, gioiello che allora era assai meno comune di oggi. Per completare il ritratto, occorre aggiungere che aveva fattezze delicate, una carnagione pallida, ma chiara, un portamento nobile e modi raffinati, e si avrà così un’idea precisa, almeno per quanto lo consentono le parole, dell’aspet to della signorina Temple, o meglio di Mary Temple, come vidi scritto in un libro di preghiere che un giorno mi affidò perché lo portassi in chiesa.
La direttrice di Lowood si sedette al tavolo sul quale erano stati posati due globi e, riunendo attorno a sé la prima classe, cominciò una lezione di geografia; le classi inferiori furono chiamate presso le altre maestre e le ripetizioni di grammatica, di storia e di altre materie continuarono per un’ora.
Poi seguì la lezione di aritmetica, mentre la signorina Temple impartiva lezione di musica a un gruppetto delle più grandi.
L’orologio annunziava quand’era finita l’ora assegnata a ogni lezione. Quando suonò mezzogiorno, la direttrice si alzò: Ho qualche cosa da dire alle educande annunciò.
Nell’aula risuonava già il brusio che segue la fine delle lezioni, ma quella voce lo zittì.
Lei riprese: Questa mattina vi è stata distribuita una colazione che non avete potuto mangiare; dovete aver fame, perciò ho dato ordine di prepararvi una merenda di pane e formaggio.
Le maestre la guardarono, sorprese.
Me ne assumo io la responsabilità aggiunse a mo’ di spie gazione, volgendosi verso di loro, e subito dopo lasciò l’aula. Il pane e il formaggio furono distribuiti, con grande gioia di tutta la scolaresca; poi ci fu dato ordine di uscire in giardino.
Ognuna si mise in testa un rustico cappello di paglia dai nastri di cotone e si avvolse in un mantello di panno bigio.
Fui vestita anch’io come le altre e, seguendo le compagne, uscii all’aperto.
Il giardino era un appezzamento di terreno piuttosto esteso e circondato da un muro sufficientemente alto perché nessuno sguardo potesse posarvisi dall’esterno; lungo uno dei quattro lati correva un porticato e il centro, circondato da larghi viali, era suddiviso in tante piccole aiuole; queste aiuole venivano assegnate alle educande, perché le coltivassero, e così ognuna di esse aveva il suo minuscolo giardino.
Nella bella stagione, quando la terra è in piena fioritura, non dubitavo che quelle aiuole fossero veramente belle a vedersi; ma ora, alla fine di gennaio, tutto appariva scialbo e scolorito, squallido e gelato.
Rabbrividii, guardandomi attorno; la giornata non era propizia alla ricreazione all’aria aperta; non che piovesse, ma una neb bia umida e giallastra appesantiva l’aria e il terreno era ancora imbevuto dalla pioggia del giorno prima.
Le più robuste tra le educande correvano per i viali, impegnate in giochi movimentati; ma molte altre, pallide e magre, avevano cercato rifugio sotto il porticato, tremanti di freddo e con i gracili petti squassati di frequente da una tosse cavernosa.
Io non avevo ancora rivolto la parola a nessuno, e nessuno, d’altra parte, sembrava accorgersi di me; ero sola, ma l’iso lamento non mi pesava molto, perché da lungo tempo vi ero abituata. Mi appoggiai a un pilastro e, avvolgendomi meglio nel mantello, cercai di dimenticare il freddo pungente e la fame che mi dilaniava osservando l’ambiente nuovo nel quale mi trovavo e riflettendo. I miei pensieri erano troppo infiniti e frammentari perché valga la pena di riferirli.
Non sapevo ancora bene dove fossi; Gateshead e la mia vita passata sembravano svanire alle mie spalle in una incommensurabile distanza, il presente era vago e strano e sul futuro non potevo fare alcuna congettura. Volsi attorno lo sguardo su quel giardino quasi conventuale e poi osservai la casa, un vasto edificio per metà vecchio e grigio e per l’altra metà affatto nuovo. Nella parte nuova, dove si tro vavano l’aula di studio e i dormitori, si aprivano finestre ogivali, munite di inferriate, che davano alla costruzione l’aspetto di una chiesa.
Una targa di pietra sopra l’ingresso recava questa iscrizione: Istituto di Lowood. Questa parte fu ricostruita nell’A.D.*** da Naomi Brocklehurst di Brocklehurst Hall, in questa Contea.
Possa la Tua luce risplendere dinnanzi agli uomini affinché essi vedano le Tue opere e glorifichino Tuo Padre che è nei Cieli.
.
Lessi e rilessi queste parole, intuendo che occorreva interpre tarle, ma senza riuscire ad afferrarne il senso.
Stavo ancora riflettendo sul significato della parola Istituto e tentando di scoprire il nesso che poteva esservi tra la prima parte dell’iscri zione e il versetto della Bibbia, quando un colpo di tosse dietro a me mi fece volgere la testa.
Su una panchina di pietra a poca distanza era seduta una ragazza che, con un libro tra le mani, sembrava tutta assorta nella lettura. Riuscii, dal mio posto, a leggere il titolo del libro: Rasselas, un nome che mi parve strano, e perciò attraente.
Voltando una pagina, la ragazza alzò gli occhi ed io ne approfittai per rivolgerle la parola.
È interessante questo libro? le domandai, ripromettendomi già di chiederglielo in prestito per qualche giorno. Mi piace rispose la ragazza, dopo avermi esaminata per un istante. Di che cosa tratta?
continuai.
Non so dove trovassi l’ardire di intavolare discorso con una sconosciuta, contrariamente alla mia indole; ma forse l’averla vista immersa nella lettura aveva toccato in me una corda sensibile, poiché anche a me piaceva leggere, anche se non avevo in simpatia i libri seri e concettosi e amavo soltanto i racconti di fate e di avventure.
Vuoi vederlo? mi disse la ragazza, porgendomi il libro.
Una rapida scorsa mi convinse che il contenuto era meno interessante del titolo; in quelle pagine stampate fitte fitte non si parlava né di fate né di gnomi, non avveniva nulla di strano e di fantastico e quindi Rasselas sembrò scipito ai miei gusti infantili.
Restituii il libro alla ragazza; lei lo prese senza dirmi nulla e stava già per immergersi di nuovo nella lettura, quando io la interruppi ancora: Puoi dirmi che cosa significa l’iscrizione incisa sopra quella porta?
Che cos’è l’Istituto di Lowood?.
La casa nella quale sei venuta ad abitare.
Perché si chiama istituto? Non è una scuola come le altre? No, è in parte un istituto di beneficenza.
Tu, io e tutte le altre viviamo della carità pubblica.
Devi essere orfana anche tu; non hai perduto tuo padre o tua madre?
Sono morti tutti e due e io ero così piccola che non li ricordo neppure.
Ebbene, tutte le ragazze che vedi qui sono orfane di uno o di entrambi i genitori e per questo la nostra scuola si chiama istituto per l’educazione delle orfane.
Ma non paghiamo nulla?
Ci mantengono gratuitamente?
Paghiamo, o i nostri parenti pagano per noi quindici sterline all’anno.
Allora, perché si dice che viviamo della carità pubblica?
Perché la somma che paghiamo non basta alle spese per il nostro mantenimento e per la nostra educazione, e quello che manca viene fornito dai sottoscrittori.
Chi sono i sottoscrittori?
Persone caritatevoli dei dintorni e anche di Londra.
Chi è Naomi Brocklehurst? La signora che ha costruito la parte nuova dell’istituto, come dice l’iscrizione.
E ora chi decide e sovrintende ogni cosa qui è suo figlio.
Perché?
Perché è l’amministratore e il direttore della scuola.
Allora la casa non appartiene a quella signora alta, con l’orologio alla cintura che ha fatto distribuire la merenda di pane e formaggio?
Alla signorina Temple?
No, no! Fosse così!
Lei è soltanto una dipendente e deve rendere conto di tutto ciò che fa.
Chi compera il vitto e i vestiti è il signor Brocklehurst.
E abita qui?
No, abita in una grande villa a due miglia da Lowood.
È buono?
È un pastore e si dice che faccia molte opere buone.
E quella signora alta si chiama Temple?
Sì.
Quali sono i nomi delle altre maestre? Quella con la faccia rossa è la signorina Smith. Insegna il taglio e cucito, perché i nostri vestiti, i grembiuli e tutto il resto ce li cuciamo noi.
La piccola, con i capelli neri, è la signorina Scatcherd, che insegna storia, grammatica e fa ripetizione alla seconda classe; quella con lo scialle, che porta il fazzoletto legato alla cintura con un nastro giallo, è la signora Pierrot; è francese, di Lille, e insegna la sua lingua.
Ti sono simpatiche? Abbastanza. Vuoi bene a quella piccola e alla signora... Non sono capace di pronunciarne il nome.
La signorina Scatcherd è irascibile...
bisogna fare atten zione a non irritarla; la signora Pierrot invece è abbastanza buona.
Ma la signorina Temple è la migliore, non è vero?
La signorina Temple è molto buona e molto intelligente; è superiore a tutte, perché è assai più istruita delle altre.
È da molto che sei qui?
Da due anni. Sei orfana? Di madre.
Ti trovi bene a Lowood?
Tu fai troppe domande; per oggi basta. Adesso vorrei leg gere un po’.
Ma in quel momento suonò la campana della refezione e rientrammo tutte in casa.
L’odore che riempiva il refettorio non era molto più appetitoso di quello della colazione; il pasto ci fu servito in due grandi recipienti di stagno dai quali saliva, con il vapore, un puzzo di grasso rancido.
Quando venne il mio turno, scoprii che quell’intruglio era composto di patate insipide e di pezzetti di carne filacciosa mescolati e cucinati insieme. Ognuna di noi ricevette una porzione piuttosto abbondante e io mangiai quello che potei, chiedendomi se i nostri pasti sarebbero stati sempre così cattivi.
Dopo la refezione entrammo subito in aula e le lezioni continuarono sino alle cinque.
Il solo avvenimento notevole del pomeriggio fu il castigo della ragazza con la quale mi ero intrattenuta sotto il porticato, che la signorina Scatcherd aveva sospeso dalla lezione di storia, ordinandole di mettersi sola, in piedi al centro dell’aula.
Quella punizione mi parve estremamente umiliante, specie per una ragazza di tredici o quattordici anni, come lei dimostrava di avere.
Mi aspettavo che si vergognasse o che si mostrasse addolorata, ma con mia sorpresa non pianse né arrossi; rimase là, esposta agli sguardi di tutti, senza scomporsi.
Ma come fa?
mi domandavo. Come può mantenersi così calma?
Fossi io al suo posto, desidererei che la terra mi inghiottisse.
E lei invece sembra che pensi a tutt’altro fuorché al suo castigo, e alla sua triste situazione, a qualche cosa che la porta lontano di qui...
Ho sentito parlare di persone che sognano ad occhi aperti; sogna così, forse?
Tiene gli occhi fissi al suolo, ma sono sicura che non lo vede; sembra che guardi dentro se stessa, molto in fondo, sino al cuore; forse contempla i suoi ricordi, non la realtà presente.
Chissà com’è quella ragazza!
Sarà buona o cattiva?
Alle cinque, finite le lezioni, ci portarono la cena, che consi steva in una tazza di caffè e in una fetta di pane nero.
Divorai il pane e bevetti con delizia il caffè, ma ne avrei voluto altrettanto, perché avevo ancora fame. Seguì una mezz’ora di ricreazione, poi di nuovo lo studio e infine il bicchiere d’acqua e la fetta di torta d’avena, le preghiere, e tutte andammo a letto.
Così passai il mio primo giorno a Lowood.
Capitolo VI Il giorno seguente cominciò allo stesso modo del primo; ci alzam mo e ci vestimmo a lume di candela, ma quella mattina fummo dispensate dal lavarci, perché l’acqua nei catini era gelata.
La sera avanti il tempo era cambiato e una rigida tramontana, soffiando tutta la notte attraverso le fessure delle finestre, ci aveva fatto rabbrividire nei nostri letti e aveva mutato in ghiaccio l’acqua dei catini.
Prima che l’ora e mezzo destinata alle preghiere e all’inter minabile lettura della Bibbia fosse trascorsa, io ero già tutta intirizzita.
Venne infine il momento della colazione, e quel mat tino la minestra non era bruciata; le porzioni erano mangiabili, ma scarse, e come mi sembrò piccola la mia!
Ne avrei voluto il doppio.
Durante il giorno fui iscritta alla quarta classe e mi vennero assegnati compiti e occupazioni regolari. Fino a quel momento ero stata solamente spettatrice a Lowood; ora divenivo attrice.
Da principio, non essendo abituata a imparare a memoria, le lezioni mi sembrarono lunghe e difficili; il continuo passaggio da una materia a un’altra mi confondeva; così fui ben felice quando, verso le tre del pomeriggio, la signorina Smith mi mise in mano una striscia di mussola lunga due metri, aghi, ditale, eccetera, e, mandandomi a sedere in disparte, mi incaricò di orlarla.
Era l’ora in cui quasi tutte si dedicavano al cucito; sol tanto una classe era riunita attorno alla signorina Scatcherd, leggendo ad alta voce.
Poiché nell’aula nessun altro parlava, potei seguire la lettura, le risposte delle allieve e i biasimi o le lodi dell’insegnante. Studiavano la storia inglese e tra le lettrici riconobbi la ragazza con la quale avevo parlato sotto il por ticato; all’inizio della lezione si trovava in prima fila, ma non so se per un errore di pronuncia o per non essersi interrotta quando doveva, era finita dietro a tutte.
Ma anche laggiù la signorina Scatcherd non la perdeva d’occhio e la perseguitava con continue osservazioni. Burns, le diceva Burns, tieni storto un piede, raddrizzalo immediatamente. Burns, smetti di sporgere il mento a quel modo!
Burns, ti ho detto di tenere diritta la testa, non voglio vederti in quell’atteggiamento davanti a me e così via.
Quando il capitolo fu letto due volte, i libri vennero chiusi e cominciarono le interrogazioni.
La lezione comprendeva una parte del regno di Carlo I, e la signorina Scatcherd cominciò a fare domande sul tonnellaggio, sulle imposte e i dazi dei trasporti marittimi, domande alle quali buona parte delle alunne non sapeva rispondere; ma tutte quelle piccole difficoltà venivano subito risolte, non appena l’interrogata era la Burns; sembrava che la sua mente avesse ritenuto tutta la lezione, ed ora era pron ta a rispondere a ogni domanda.
Mi aspettavo che la signorina Scatcherd le rivolgesse una lode per tanta attenzione, invece a un tratto la sentii gridare: Perché non ti sei pulita le unghie stamattina?
Sei proprio una ragazza insopportabile!.
La ragazza non rispose e io mi meravigliai del suo silenzio.
Perché pensavo non le spiega che questa mattina l’acqua era gelata e nessuno ha potuto lavarsi?
In quel momento la mia attenzione fu distratta dalla signo rina Smith, che mi chiedeva di reggerle una matassa di filo; mentre la dipanava, di quando in quando mi rivolgeva la parola, chiedendomi se fossi mai stata a scuola prima, se sapessi cifrare, cucire, far la calza e così via; di modo che soltanto quando mi lasciò libera potei rimettermi a osservare la signorina Scatcherd.
Mentre ritornavo al mio posto, costei stava appunto dando un ordine del quale non capii il significato, ma vidi la Burns uscire immediatamente di classe, entrare in uno stanzino dove si riponevano i libri e ritornare, in capo a mezzo minuto, con un fascio di verghe legate insieme.
Quell’umiliante strumento fu offerto alla signorina Scatcherd con un rispettoso inchino, poi la Burns, senza nemmeno averne avuto l’ordine, si slacciò tranquillamente il grembiule e subito la maestra le assestò sulla spalla dodici energiche vergate.
Non una lacrima inumidì gli occhi della ragazza e mentre io smettevo di cucire, perché le dita mi tremavano alla vista di quello spettacolo, ed ero agitata da una collera impotente, non una fattezza del suo viso si alterò.
Testarda! esclamò la signorina Scatcherd. Non c’è nulla che possa correggerti della tua trascuratezza? Porta via le verghe.
La ragazza ubbidì.
Le gettai un’occhiata, quando uscì dallo stanzino, e vidi che si rimetteva in tasca il fazzoletto; la traccia d’una lacrima luccicava ancora sulle sue gote smunte.
La ricreazione della sera mi parve l’ora più piacevole della giornata; il caffè e il pane distribuiti alle cinque rianimavano la vitalità, anche se non calmavano la fame; la lunga disciplina, il ritegno di tutta una giornata si allentavano, l’aula era più calda che al mattino, perché per supplire alle candele non ancora accese si alimentava meglio il fuoco dei caminetti.
Quell’allegro riverbero rossastro, l’animazione permessa, il vocio, tutto insom ma, risvegliava in noi una benefica sensazione di libertà. La sera di quel giorno in cui avevo visto la signorina Scatcherd fustigare una sua allieva, passeggiavo come al solito tra i tavoli e i gruppi allegri delle educande, senza una compagna; ma non mi sentivo isolata; quando passavo accanto alle finestre, ogni tanto scostavo una tenda e davo un’occhiata fuori.
Nevicava fitto, e i davanzali erano già tutti bianchi; avvicinando l’orecchio ai vetri, riuscivo a percepire, pur tra il chiasso e il vocio che regnavano nell’aula, il lamento delle raffiche che, all’esterno, facevano turbinare la neve.
Probabilmente, se pochi giorni prima avessi lasciato una casa diletta, abitata da genitori buoni ed affettuosi, quella sarebbe stata l’ora in cui avrei sentito più acuto il dolore della separazione; il vento mi avrebbe colmato il cuore di malinconia; la violenza degli elementi avrebbe turbato la mia pace! Così come stavano le cose, invece, tutto ciò non suscitava in me che una strana eccitazione e, spavalda e febbricitante, desideravo soltanto che il vento tracor resse più violento, che il cielo plumbeo si facesse ancor più fosco, che il clamore della bufera sopraffacesse ogni altra voce. Saltando sopra le panche e strisciando sotto i tavoli raggiun si uno dei caminetti, e là, inginocchiata davanti al parafuoco, trovai la Burns assorta, silenziosa, lontana da tutto ciò che la circondava grazie alla compagnia di un libro, che leggeva alla luce incerta delle braci.
È sempre Rasselas?
le domandai avvicinandomi.
Sì, mi rispose l’ho quasi finito.
E infatti, dopo cinque minuti, chiuse il libro e io ne fui con tenta.
Adesso pensavo potrò forse farla parlare.
E mi sedetti in terra accanto a lei.
Qual è il tuo nome di battesimo?
Helen. Vieni di lontano?
Vengo da un paese del nord, ai confini della Scozia.
Ci tornerai?
Lo spero, ma nessuno può essere certo del futuro.
Chissà come desideri andartene da Lowood!
No; perché dovrei desiderarlo?
Sono stata mandata qui per studiare.
Sarei una sciocca ad andarmene prima di aver comple tato la mia istruzione.
Ma quella maestra, la signorina Scatcherd, è così cattiva con te!
Cattiva?
Non è cattiva, è severa e detesta i miei difetti.
Io, se fossi al tuo posto, detesterei lei; le resisterei e, se mi frustasse con le verghe, gliele strapperei di mano e le farei a pezzi sotto il suo naso.
È probabile che non faresti niente di simile, e se così non fosse, il signor Brocklehurst ti espellerebbe dalla scuola e cagio neresti un grande dolore ai tuoi parenti.
È molto meglio soppor tare con pazienza un dolore del quale siamo soli a soffrire, che commettere un atto inconsiderato le cui spiacevoli conseguenze ricadrebbero su tutta la nostra famiglia; e inoltre la Bibbia ci ordina di rendere bene per male.
Ma è duro essere frustata ed essere messa alla berlina in mezzo a un’aula affollata, specie quando si ha la tua età; io sono molto più giovane di te, ma non lo sopporterei.
Eppure, sarebbe tuo dovere rassegnarti, se non potessi evitarlo; è stolto e vile dire che non posso quando si sa che è il nostro destino.
L’ascoltavo stupita; non potevo capire quella dottrina di ras segnazione e ancor meno apprezzare l’indulgenza che dimostrava verso chi la puniva.
Intuivo tuttavia che Helen Burns considerava ogni cosa alla luce di una fiamma invisibile ai miei occhi; dubitai che lei potesse avere ragione ed io torto, ma non ero disposta ad approfondire quella faccenda; al pari di Felix, la rimandai a un momento più propizio.
Dici di avere dei difetti, Helen; quali sono? A me sembra che tu sia tanto buona. Impara da me, allora, a non giudicare dalle apparenze.
Io sono disordinata e negligente, come dice la signorina Scatcherd.
Raramente metto le cose in ordine e non ve le tengo mai; sono sbadata, dimentico i regolamenti, leggo quando invece dovrei stu diare la lezione; non ho metodo e qualche volta dico anch’io come te che non posso assoggettarmi a vivere secondo regole fisse e sistematiche.
Tutto questo irrita molto la signorina Scatcherd, che è per natura linda, puntuale, meticolosa, esatta.
È intrattabile e cattiva aggiunsi io; ma Helen Burns non volle ammetterlo e tacque.
La signorina Temple è anche lei severa con te come la Scatcherd?
Nel sentire pronunziare quel nome, un dolce sorriso apparve sul viso grave della mia compagna. La signorina Temple è piena di bontà disse.
Dover essere severa l’addolora, anche con le peggiori tra noi; certo vede i miei difetti, ma mi riprende dolcemente e se qualche volta mi merito una lode, è la più pronta a riconoscerlo.
Una prova indiscutibile della mia biasimevole natura la vedo nel fatto che persino i suoi rimproveri, sempre così dolci e ragionevoli, non riescono a correggermi dei miei errori, e le sue stesse lodi, che pure hanno tanto valore ai miei occhi, non hanno il potere di stimolarmi a diventare ordinata e perseverante.
È strano osservai.
Mi sembra tanto facile essere attenta ed accurata! Per te, non ne dubito.
Ti ho osservata, questa mattina in classe durante le lezioni, e ho visto come stavi attenta; non ti sei mai distratta, mentre la signorina Miller spiegava la lezione e ti interrogava.
I miei pensieri, invece, vagano sempre altrove; quando dovrei ascoltare la signorina Scatcherd e cercare di ritenere ciò che dice, spesso non odo nemmeno il suono della sua voce, e sogno ad occhi aperti.
Talvolta penso di essere nel Northumberland e i rumori che odo intorno a me li scambio per il mormorio di un ruscello che scorre a Deepden, non lontano da casa mia; poi, quando tocca a me rispondere, devo risvegliarmi da quel sogno, e poiché, ascoltando il ruscello immaginario non ho udito una parola di quello che si è letto, rimango là senza saper che dire.
Eppure hai risposto benissimo questo pomeriggio.
È stato un caso; l’argomento della lettura mi piaceva e invece di sognare Deepden ero meravigliata che un uomo che amava il bene potesse commettere tante ingiustizie e tanti errori come spesso ha fatto Carlo I.
Pensavo che è triste, con quella integrità e quella coscienza, non vedere nulla al di là dell’autorità della corona. Fosse stato capace di guardare lontano, di capire dove tendeva ciò che si chiama lo spirito del secolo!
Eppure, provo sim patia per Carlo I e lo rispetto, povero re assassinato.
I suoi nemici sono stati più colpevoli di lui; hanno sparso un sangue che non avevano diritto di spargere.
Come hanno osato ucciderlo?
Helen parlava a se stessa, ora; aveva dimenticato che io non ero in grado di capirla bene e che l’argomento del quale parlava io lo ignoravo, o quasi.
Allora la richiamai al mio livello.
Ti distrai anche quando fa lezione la signorina Temple?
No, certo, o almeno non tanto spesso; perché la signorina Temple ha sempre da dire qualche cosa che mi riesce più nuovo delle mie riflessioni; il suo linguaggio mi piace e spesso mi insegna proprio quello che desidero imparare.
Allora, con la signorina Temple sei buona.
Sì, ma in un modo passivo; non faccio sforzi, vado dove l’inclinazione mi conduce.
Non c’è alcun merito in questa forma di bontà.
Ce n’è molto, invece; perché tu sei buona con coloro che sono buoni con te.
È stato sempre quello che ho desiderato.
Se si fosse sempre gentili e ubbidienti verso coloro che sono crudeli e ingiusti, i malvagi proseguirebbero troppo facilmente per la loro via; non avrebbero mai paura e, non ravvedendosi mai, diventerebbero sempre peggiori.
Quando siamo colpiti senza ragione, dovremmo colpire a nostra volta per insegnare a chi ci colpisce a non farlo mai più.
Spero che cambierai idea quando sarai più grande; per ora non sei che una bambina inesperta.
Ma io sento così, Helen!
Non posso amare coloro che, per quanti sforzi io faccia per riuscire gradita, continuano ad odiarmi.
Devo ribellarmi a chi mi punisce ingiustamente.
Ciò è naturale per me come voler bene a chi mi dimostra affetto o accettare una punizione quando so che è meritata. I pagani e i selvaggi proclamano questa dottrina, ma i cri stiani e i popoli civili la rinnegano.
Come? Non capisco.
Non è con la violenza che si vince l’odio, e la vendetta non è il mezzo migliore per sanare un’ingiuria.
E allora?
Leggi il nuovo Testamento e medita sulle parole di Cristo e sulle sue azioni; quello che dice ti serva di regola e prendi esempio dalla sua condotta.
Che cosa dice?
Ama i tuoi nemici, dice; benedici coloro che ti maledicono, fai del bene a coloro che ti odiano e che ti trattano con disprezzo.
Allora dovrei amare la signora Reed, e non posso. Dovrei benedire suo figlio John, ed è impossibile.
A sua volta Helen Burns mi chiese di spiegarmi e non mi parve vero di poter raccontare, così come mi veniva alle labbra, la storia delle mie sofferenze e dei miei sentimenti.
Amara ed eccitata, parlavo come mi dettava il mio spirito esarcerbato, senza riserve né indulgenza. Helen mi ascoltò pazientemente, e quando ebbi finito aspettai che lei mi facesse qualche osservazione; invece tacque. Dunque, le chiesi spazientita non ti pare che la signora Reed sia una donna dura e senza cuore? Non è stata buona con te, questo è certo. Vedi, non le pia ceva il tuo carattere, esattamente come il mio non piace alla signorina Scatcherd. Ma come ricordi bene tutte le sue parole e le sue azioni!
Che profonda impressione devono averti fatto le sue ingiustizie! Nessun maltrattamento ha mai potuto ferirmi a tal punto.
Non credi che saresti più felice se dimenticassi la sua severità e le violente emozioni che ha suscitato in te?
La vita mi sembra troppo breve per spenderla ad odiare e a tener conto dei torti altrui.
Tutti noi siamo carichi di colpe, in questo mondo; ma giungerà presto il giorno, spero, in cui le deporremo tutte, insieme alla nostra spoglia corruttibile; allora l’avvilimento e il peccato ci lasceranno insieme con questo incomodo involucro di carne e ci rimarrà soltanto la scintilla dello spirito, il principio impalpabile della luce del pensiero, puro come quando uscì dalle mani del Creatore per animare la creatura; questo principio ritornerà là da dove è venuto, forse per essere comunicato a qualche essere superiore all’uomo, forse per passare attraverso vari stadi di gloria, dal pallido animo umano allo splendore dei serafini.
Ed è certo che questo spirito non potrà mai degenerare, abbando nare l’uomo per allearsi al suo nemico, lo spirito del male.
No, non posso crederlo; la mia fede è un’altra, una fede che nessuno mi ha insegnato e della quale parlo raramente; ma forma la mia felicità ed io mi stringo ad essa, perché concede a tutti la speranza e dell’Eternità non fa un abisso e un luogo di terrore, bensì un riposo, una splendente dimora.
Inoltre, grazie a questa fede, fac cio una netta distinzione tra il peccatore e il suo peccato: posso sinceramente perdonare al primo, mentre aborro il secondo; con questa fede la vendetta non mi opprime il cuore, la degradazione non mi disgusta mai troppo profondamente, l’ingiustizia non mi toglie il coraggio; vivo calma, aspettando la fine.
Il capo di Helen, sempre un po’ reclino, si chinò maggior mente pronunciando questa frase.
Lessi nel suo sguardo il desiderio di troncare il discorso, per abbandonarsi ai suoi pensieri.
Ma non le fu lasciato molto tempo per meditare; una capo-classe, una ragazza dall’aspetto rozzo, le si avvicinò e, con un accento che la rivelava oriunda del Cumberland, le disse bruscamente: Helen Burns, se non vai subito a mettere in ordine il tuo cas setto e a piegare il tuo lavoro, chiamo la signorina Scatcherd.
Tolta alle sue fantasticherie, Helen sospirò e, alzandosi senza rispondere, si affrettò ad ubbidire.
Capitolo VII I primi tre mesi passati a Lowood mi parvero un secolo; e non certo un secolo d’oro, poiché dovetti sostenere una lotta spos sante contro ogni genere di difficoltà per abituarmi a una diversa regola di vita e a nuovi doveri.
Il timore di non adempierli bene mi assillava, stancandomi più delle sofferenze materiali, benché queste non fossero lievi.
Durante tutto gennaio, febbraio e parte del mese di marzo, la neve e, dopo il disgelo, le strade quasi impraticabili, ci impediro no di muoverci oltre i muri del giardino, eccetto che per recarci in chiesa; tuttavia, entro quei limiti, ci facevano passare ogni giorno un’ora all’aria aperta, e i nostri vestiti non erano pesanti per proteggere dal freddo intenso; inoltre, essendo sprovviste di stivali, la neve alta ci entrava nelle scarpe e le mani, senza guanti, si coprivano di geloni non meno dei piedi.
Ricordo anco ra il tormentoso prurito che ciò mi causava ogni sera e il male che pativo al mattino, cercando di infilare nelle scarpe i piedi gonfi ed infiammati.
Inoltre, il vitto insufficiente contribuiva ad accrescere i nostri patimenti; le porzioni che a Lowood si desti navano all’esigente appetito di ragazze adolescenti sarebbero bastate a malapena a tenere in vita un invalido. Questo stato di cose provocava un abuso sistematico a scapito delle più picco le, poiché le grandi, sempre affamate, profittavano di qualsiasi occasione per minacciare le altre di privarle delle loro porzioni.
Quante volte ho diviso con due grandi il prezioso pezzetto di pane nero distribuito insieme al caffè, dopo aver ceduto a una terza metà della bevanda!
Trangugiavo il resto, trattenendo a stento le lacrime che la fame mi strappava.
Durante i mesi invernali, le domeniche erano giornate partico larmente faticose. Dovevamo percorrere due miglia per giungere alla chiesa di Brocklebridge, dove officiava il nostro direttore.
Ci mettevamo in cammino infreddolite, arrivavamo intirizzite e, prima che il servizio del mattino terminasse, eravamo quasi paralizzate dal freddo.
Poiché non si faceva in tempo a ritornare a Lowood per la colazione, tra i due servizi ci distribuivano pane e carne fredda, in proporzioni insufficienti come quelle di casa. Al termine del servizio pomeridiano ritornavamo per una strada scoscesa ed esposta a tutti i venti, dove una gelida tramontana, scendendo dai picchi coperti di neve, ci tagliava la faccia.
Rivedo ancora la signorina Temple, tutta avvolta nel suo mantello a quadri gonfiato dal vento, camminare leggera e spe dita lungo la fila delle educande stanche, incoraggiandole con la parola e con l’esempio a procedere come prodi soldati.
Le altre maestre, poverette, erano di solito troppo stanche e depresse per cercare di fare animo agli altri.
Come desideravamo tutte la luce e il calore di un buon fuoco, al nostro ritorno!
Ma alle più piccole questo sollievo era negato, perché le grandi formavano subito due doppie file davanti ai caminetti e le altre dovevano accontentarsi di accoccolarsi per terra dietro a loro, stringendosi l’una all’altra e avvolgendo nel grembiule le mani intirizzite.
Alle cinque, tuttavia, ci era riservata una piccola gioia, sotto forma di una doppia razione di pane una fetta invece di mezza con la ghiotta aggiunta di un pezzetto di burro; era la golosità domenicale, alla quale pensavamo tutta la settimana.
Io cercavo, in generale, di serbarmi una metà di quella lauta merenda, ma il resto ero invariabilmente costretta a dividerlo con le altre.
La domenica sera la trascorrevamo ripetendo a memoria il Catechismo e il quinto, sesto e settimo capitolo di San Matteo, e ascoltando un lungo sermone letto dalla signorina Miller, la quale, a giudicare dai suoi sbadigli, non vedeva l’ora di andar sene a dormire.
Spesso quella lettura veniva interrotta dalle più piccole che, rappresentando la parte di Eutiche, cadevano, sopraffatte dal sonno, se non dal terzo solaio, dal quarto banco, per essere raccolte tramortite. Il solo rimedio era di spingerle in mezzo all’aula, costringendole a rimanere in piedi sino alla fine del sermone. Qualche volta le gambe non le reggevano ed esse crollavano sul pavimento l’una sopra l’altra; allora si provvedeva a sostenerle con gli alti sgabelli delle grandi. Non ho ancora parlato delle visite del signor Brocklehurst; a dire il vero questo signore rimase assente buona parte del primo mese dopo il mio arrivo. Forse aveva prolungato il suo soggiorno in casa dell’arcidiacono; comunque, la sua assenza era un sollievo per me. Non ho bisogno di dire che avevo le mie buone ragioni per temere la sua venuta; ma un giorno egli arrivò. Un pomeriggio mentre, con la lavagna sulle ginocchia, mi scervellavo sopra una lunga addizione, levando gli occhi, assorta, verso la finestra, vidi passare una figura. Riconobbi subito, quasi per istinto, quella sagoma alta e smunta e quando, due minuti dopo, tutta la scuola, maestre comprese, si alzò en masse,* non ebbi bisogno di guardare per sapere chi fosse entrato.
Un passo lungo misurò la stanza ed ecco ergersi accanto alla signorina Temple, alzatasi pure lei, la stessa colonna nera che a Gateshead mi aveva fissata con un cipiglio tanto di malaugurio.
Mi decisi a gettare un’occhiata a quel fosco pezzo architettonico: sì, avevo ragione, era proprio il signor Brocklehurst, chiuso in un soprabito abbottonato fin sotto il mento che lo faceva sembrare più lungo, più smilzo e più rigido che mai.
Non per nulla quell’apparizione mi atterriva; ricordavo troppo bene i perfidi accenni al mio carattere fatti dalla signora Reed e la promessa datale dal signor Brocklehurst di informare la signorina Temple e le insegnanti della mia cattiva indole.
Fin dal primo gior no avevo temuto il mantenimento di quella promessa, attendendo di giorno in giorno la venuta di colui che, con le sue rivelazioni sulla mia vita passata, mi avrebbe per sempre messa all’indice come una bambina malvagia; ed ora colui era arrivato.
In piedi accanto alla signorina Temple, egli le stava parlando a bassa voce ed io, convinta che la informasse delle mie colpe, spiavo con angoscia gli occhi della direttrice, aspettandomi di momento in momento di vedere le sue nere pupille posarsi su di me con espressione severa.
Tesi l’orecchio, e poiché ero seduta nelle prime file, riuscii ad afferrare buona parte delle loro parole. Quello che dicevano, per il momento mi tranquillizzò.
Spero, signorina Temple, che il filo acquistato a Lowton vada bene così diceva il signor Brocklehurst. * In massa Mi sembra proprio della qualità adatta per cucire camicie di cotone; ho provveduto anche agli aghi assortiti.
Avverta la signorina Smith che ho dimenticato quelli da rammendo, ma glieli farò avere la settimana prossima; in ogni modo, non deve darne più di uno alla volta alle ragazze, altrimenti non stanno attente e gli aghi vanno persi.
E, a proposito, signorina, vorrei che si avesse più cura delle calze di lana.
L’ultima volta che sono stato qui, ho dato un’occhiata al bucato steso nell’orto; le calze erano tutte in pessimo stato e dalla dimensione dei buchi ho giudicato che da un pezzo non fossero più state rammendate a dovere.
Il signor Brocklehurst fece una pausa.
I suoi ordini saranno eseguiti, signore disse la signorina Temple.
Inoltre, riprese lui la lavandaia mi ha detto che le ragazze cambiano il colletto due volte alla settimana; è troppo, la regola non lo permette.
Credo di poterle spiegare com’è accaduto, signore.
Agnes e Catherine Johnstone erano state invitate a prendere il tè in casa di amici, a Lowton, martedì scorso, e ho dato loro il permesso di mettere un colletto pulito per l’occasione.
Il signor Brocklehurst scrollò il capo.
Be’, per una volta passi; ma che la cosa non si ripeta troppo spesso.
C’è un altro fatto che mi ha meravigliato: ho notato, facendo i conti con la dispensiera, che nell’ultima quindicina è stata distri buita due volte una merenda di pane e formaggio.
Come mai?
Ho guardato il regolamento, ma le merende non vi sono previste.
Chi ha introdotto questa innovazione? E con quale autorità?
La responsabilità è mia, signore rispose la signorina Temple.
La colazione era così mal cucinata quel giorno, che le alunne non avevano potuto mangiarla e non ho avuto il coraggio di lasciarle digiune fino all’ora di cena.
Un momento, signorina.
Lei sa che, occupandomi dell’edu cazione di queste ragazze, non intendo abituarle al lusso e alle mollezze, ma renderle resistenti alle fatiche, modeste, pazienti e tolleranti. Se occasionalmente il loro appetito resta mortificato, per un piatto troppo o troppo poco cotto, per esempio, questo incidente non deve essere neutralizzato sostituendo con una ghiottoneria la pietanza andata a male; ciò non serve che a viziare il fisico e a ostacolare gli intenti della nostra istituzione. Anche un piccola delusione del genere dovrebbe essere motivo di edificazione per le allieve, che devono imparare a mostrarsi forti nelle privazioni.
Una breve predica non sarebbe fuori luogo in simili occasioni, che offrono il destro a un saggio educatore di parlare delle sofferenze dei primi cristiani, dei tormenti dei mar tiri, delle esortazioni di Nostro Signore ai suoi discepoli affinché lo seguissero con la loro croce, e infine del suo ammonimento: L’uomo non vive di solo pane, ma di ogni parola che esce dalla bocca di Dio; oppure della sua divina consolazione: Voi che soffrite la fame e la sete per amor mio, voi siete gli eletti.
Ma se lei, signorina, mette pane e formaggio, invece di una minestra bruciata, nella bocca di queste ragazze, nutre, è vero, il loro involucro caduco, ma non dimostra di capire che al tempo stesso uccide la loro anima immortale!
Qui il signor Brocklehurst si interruppe di nuovo, forse sopraf fatto dai suoi sentimenti.
La signorina Temple aveva abbassato gli occhi, quando egli aveva cominciato a parlare, ma ora guardava diritto davanti a sé ed il suo viso, già per natura pallido come il marmo, in quel momento sembrava averne assunto anche il gelo e la fissità; specialmente la bocca, chiusa come se soltanto il cesello d’uno scultore potesse riaprirla, e la fronte severa sembravano pietrificate.
Frattanto il signor Brocklehurst, ritto accanto al caminet to con le mani dietro la schiena, posava sulla scolaresca uno sguardo solenne.
Ad un tratto trasalì, come se qualche cosa lo avesse sgradevolmente colpito, e volgendosi, con voce rapida e vibrata, esclamò: Signorina Temple!
Signorina Temple! Chi è... Chi è quella ragazza con i capelli arricciati? Capelli rossi, signorina, e arricciati, arricciati tutt’attorno! E con mano tremante puntò il bastone verso quell’oggetto di disgusto. È Julia Severn rispose in tono pacato la signorina Temple. Julia Severn? E perché ha i capelli arricciati?
Perché, in sfida ai regolamenti e ai principi di questa casa, si uniforma così sfacciatamente alle abitudini mondane? Qui, in un istituto di carità, in una casa evangelica, mostrarsi con una pettinatura tutta a ricci!
I capelli di Julia sono ricci naturalmente ribatté la signorina Temple con voce ancora più pacata.
Naturalmente, sì!
Ma noi non ci conformiamo alla natura! Io voglio che queste ragazze siano figlie della Grazia; che signi fica quell’arruffio, quell’abbondanza? Ho detto e ripetuto che i capelli devono essere tesi, pettinati con semplicità e modestia.
Signorina Temple, i capelli di quella bambina devono essere rasati; provvederò io a mandare il parrucchiere domani.
Ma ne vedo altre che ne hanno troppi... quella ragazza alta, laggiù... Le dica di voltarsi, e faccia alzare tutta la prima fila...
Si voltino verso il muro.
La signorina Temple si passò il fazzoletto sulla bocca, come per celare un sorriso involontario, ma dette l’ordine e la prima fila ubbidì.
Appoggiandomi un po’ all’indietro sul mio banco, potei vedere le boccacce che esse facevano voltandosi verso il muro: era un peccato che non potesse vederle anche il signor Brocklehurst, perché forse si sarebbe reso conto che, anche se gli riusciva di modificare a piacer suo l’esteriore di quelle ragazze, la sua autorità sul loro spirito era meno che nulla.
Dopo aver scrutato per cinque minuti il verso di quelle meda glie viventi, egli pronunciò la sentenza.
Le sue parole caddero nel silenzio come rintocchi funebri.
Tutte quelle crocchie devono essere tagliate. La signorina Temple cercò di fare un’osservazione.
Signorina, riprese egli subito io servo un padrone il cui regno non è di questo mondo e la mia missione è di mortifica re in queste ragazze i desideri della carne, di insegnare loro a vestirsi con modestia e sobrietà, non ad amare gli abiti costosi e le acconciature ricercate.
Tutte le ragazze che vedo qui davanti a me sono pettinate come se la vanità stessa avesse intrecciato i loro capelli, e quelle trecce, ripeto, devono essere recise. Pensi al tempo che perdono, al... Qui il signor Brocklehurst venne interrotto. Tre altre perso ne, tre signore, questa volta, erano entrate. Avrebbero dovuto arrivare un po’ prima, per non perdere la predica sulla vanità femminile, perché erano tutte tre sfarzosamente vestite di seta, velluto e pellicce.
Le due più giovani portavano larghi cappelli di feltro grigio, guar niti di piume di struzzo, di moda in quel tempo, e sotto l’orlo di quei graziosi copricapi si intravvedeva una folta capigliatura bionda acconciata con cura; la signora più anziana era avvolta in un prezioso scialle di velluto orlato d’ermellino e una frangia di ricciolini le ombreggiava la fronte.
Le tre signore furono accolte con deferenza dalla signorina Temple, che le salutò col nome di signora e signorine Brockle hurst, accompagnandole ai posti d’onore, in fondo all’aula.
Pare che fossero arrivate in carrozza con il loro reverendo padre e marito e che avessero proceduto a una minuziosa visita delle stanze al piano superiore, mentre egli rivedeva i conti con la dispensiera, interrogava la lavandaia e teneva una predica alla direttrice.
Ora rivolgevano osservazioni e rimproveri alla signo rina Smith, che era incaricata dell’ispezione ai dormitori e aveva in consegna la biancheria; ma non ebbi il tempo di ascoltarle, perché ben altro attirò la mia attenzione. Fino a quel momento, pur tendendo l’orecchio ai discorsi del signor Brocklehurst e della signorina Temple, mi ero pre occupata di salvaguardare la mia sicurezza personale cercando di non farmi vedere.
A questo scopo, mi ero fatta più piccola che potevo nel mio banco e, fingendo di essere assorta nell’ad dizione, avevo tenuto la lavagna in modo che mi nascondesse il viso; sarei certo riuscita a passare inosservata, se l’infida lavagna non mi fosse sfuggita di mano e, cadendo a terra con rumore, non avesse attirato tutti gli sguardi dalla mia parte.
Allora capii che non avevo più speranza e, chinandomi a rac cogliere la lavagna rotta in due, preparai l’animo al peggio, che non tardò a venire.
Che sbadata!
disse il signor Brocklehurst, e subito dopo aggiunse: È la nuova allieva, mi pare.
Non ebbi il tempo di respirare, che lo sentii dire: Non devo dimenticare che ho qualche cosa da dire sul suo conto. Poi, a voce alta : La bambina che ha rotto la lavagna venga avanti.
Da sola non sarei riuscita a muovermi: ero paralizzata.
Ma le due grandi che sedevano al mio fianco mi misero in piedi e mi spinsero verso il terribile giudice.
Mi venne incontro la signorina Temple, che mi aiutò con dolcezza ad accostarmi, bisbigliandomi all’orecchio: Non aver paura, Jane. Ho visto che non l’hai fatto apposta e non sarai punita. Quelle amorevoli parole mi andarono dritte al cuore come un dardo.
Tra un minuto vedrà in me una ipocrita e mi disprez zerà pensai, e a quell’idea un impeto d’ira contro i Reed, i Brocklehurst e tutti gli altri mi infiammò il sangue.
Non ero come Helen Burns, io.
Avvicinate quella sedia ordinò il signor Brocklehurst indi candone una molto alta occupata fino in quell’istante da una capoclasse; la sedia fu avvicinata.
Metteteci sopra la bambina.
Qualcuno mi issò sulla sedia ma non avrei saputo dire chi; non ero in grado di curarmi dei particolari, in quel momento; mi accorsi soltanto che mi avevano alzata al livello del naso del signor Brocklehurst, il quale stava ritto un metro da me, e che un’onda di sete arancione e di pellicce purpuree si muoveva sotto di me tra un argenteo alitare di piume.
Il signor Brocklehurst si schiarì la voce.
Signore, disse, rivolgendosi alla sua famiglia signorina Temple, maestre, alunne, vedete tutte questa bambina?
Certo mi vedevano tutte, poiché sentivo i loro occhi fissi come lenti ustorie sul mio viso in fiamme.
Vedete che è piccina e che il suo aspetto è ancora quello dell’infanzia; Iddio nella sua bontà le ha concesso le spoglie che concede a noi tutti.
Nessuna deformità indica in lei un essere a parte. Chi crederebbe che lo spirito del male ha già trovato in lei una schiava ed un agente?
Eppure, mi addolora dirlo, questa è la verità. Una pausa...
durante la quale ebbi tempo di dominare i miei nervi, rendendomi conto che il Rubicone era passato e che la pro va, ormai inevitabile, doveva essere affrontata con coraggio.
Mie care figliole, continuò il pastore dalla funebre figura, con patetica enfasi questo è un momento triste e doloroso, poi ché devo avvertirvi che questa bambina, nella quale si potrebbe vedere un agnello di Dio, è invece una piccola reproba; non un membro del vero gregge, ma un’intrusa e un’estranea.
Dovete guardarvi da lei, dovete diffidare del suo esempio: se neces sario, evitare la sua compagnia, escluderla dai vostri giochi, respingerla dalle vostre conversazioni.
Maestre, a voi spetta vigilarla; tenete d’occhio ogni suo movimento, soppesate le sue parole, indagate nelle sue azioni, punite il suo corpo per salvarne l’anima, ammesso che sia possibile, poiché questa fanciulla, questa bimba nata in terra cristiana, è peggiore di molti piccoli pagani che innalzano a Brahma le loro preghiere e si inginocchiano davanti a Juggernau...
questa bimba è una bugiarda! Qui fece un’altra pausa di dieci minuti, ed io, ormai com pletamente padrona di me stessa, l’occupai a fissare le signore Brocklehurst, le quali s’erano tolte di tasca il fazzoletto ed ora se lo premevano sugli occhi, la più anziana ondeggiando con il busto sulla sedia, le giovanette bisbigliando: Che vergogna!.
Il signor Brocklehurst riprese a parlare.
Tutto questo l’ho appreso dalla sua benefattrice, una pia e caritatevole signora che l’ha adottata quando rimase orfana e l’ha educata come una propria figlia; ma tanta bontà d’animo, tanta generosità furono ripagate da questa piccola disgraziata con così nera, così scandalosa ingratitudine, che la sua eccellente protettrice si vide infine costretta a separarla dai suoi propri figli, nel timore che il suo deplorevole esempio ne contaminasse la purezza.
È stata mandata qui per essere guarita, proprio come gli antichi ebrei mandavano i loro malati al lago di Bethesda.
Direttrice, maestre, lo ripeto a tutte, non lasciate le acque sta gnare intorno a lei.
Dopo questa sublime conclusione, il signor Brocklehurst chiuse l’ultimo bottone del suo soprabito mormorando qualche cosa alla famiglia; le signore si alzarono, salutarono con un leggero inchino la signorina Temple e quindi si avviarono, veleggiando con sussiego verso l’uscita; sulla soglia, il mio giudice si volse e disse: Lasciatela per un’altra mezz’ora su quella sedia e che nes suno le parli per tutta la giornata. Eccomi dunque là, issata su una seggiola più alta di me, io che avevo dichiarato che non avrei potuto tollerare la vergo gna di stare ritta al centro della sala; non sui miei piedi, ma in cima a un piedestallo ero ora esposta agli sguardi di tutti!
Ciò che provavo, nessun linguaggio può descriverlo; ma proprio mentre quelle sensazioni mi gonfiavano il cuore e, salendomi alla gola, mi soffocavano, una ragazza mi passò vicino e alzò lo sguardo su di me.
Quale strana luce brillava in quegli occhi!
Quale straordinaria impressione provocò in me quello sguardo dardeggiante!
Ne fui tutta rianimata!
Era come se una martire, un’eroina, passando accanto ad una schiava o ad una vittima, in quell’istante le avesse infuso forza.
Padroneggiai la crisi nervosa che mi minacciava, rialzai il capo e rimasi a sedere dritta e ferma.
Helen Burns fece una domanda alla signorina Smith riguardo al suo cucito, fu sgridata per aver chiesto una cosa tanto ovvia e, tornando al suo posto, mi sorrise di nuovo.
Che sorriso fu il suo! Me lo ricordo ancora, ed oggi so che era l’espressione di una intelligenza sottile e di un vero coraggio.
Le illuminò i line amenti pronunciati, il volto scarno, i grigi occhi infossati, come il riflesso del sorriso d’un angelo.
Eppure in quel momento Helen Burns recava al braccio una fascia con la scritta: Sciattona; circa un’ora prima avevo udito la signorina Scatcherd condan narla a rimanere tutto il giorno seguente a pane e acqua perché, copiando un esercizio, lo aveva sporcato con l’inchiostro.
Tale è l’imperfetta natura umana! Tali macchie si trovano sulla faccia del più luminoso tra i pianeti!
Occhi come quelli della signorina Scatcherd non sanno vedere che i piccoli difetti, e restano ciechi alla smagliante luminosità del creato.
Capitolo VIII Prima che la mezz’ora fosse trascorsa suonarono le cinque; il lavoro fu deposto e tutte le ragazze si avviarono al refettorio per prendere il caffè.
Mi arrischiai a scendere; era già buio e, rifugiandomi in un angolo, mi sedetti per terra.
L’incanto che sino a quel momento mi aveva sostenuta cominciava a svanire; sopraggiunse la reazione, e in breve il dolore che s’impadronì di me fu così opprimente, che mi lasciai cadere col viso a terra.
Piangevo; Helen Burns non mi era accanto, nulla mi sorreggeva; abbandonata a me stessa, perdetti ogni coraggio e le mie lacri me inzupparono l’assito.
Mi ero proposta d’essere così buona, di imparare tante cose a Lowood, di diventare amica di tutti, di guadagnarmi rispetto e simpatia!
Avevo già fatto visibili progressi; proprio quella mattina ero diventata la prima della mia classe, la signorina Miller mi aveva rivolto un caldo elogio e la signorina Temple, con un sorriso di approvazione, aveva promesso di insegnarmi il disegno e di ammettermi alle lezioni di francese, se continuavo a far bene per altri due mesi; e poi ero amata dalle mie compagne; le mie coetanee mi trattavano da uguale e le grandi non mi molestavano più; ora, invece, sarei stata di nuovo umiliata e maltrattata e chissà se avrei mai potuto rialzarmi!
Mai! pensavo, e desiderai ardentemente di morire. Mentre formulavo tra i singhiozzi questo desiderio, qualcuno entrò; mi scossi... Helen Burns veniva di nuovo in mio soccorso. La vidi avvicinarsi, attraverso la lunga aula deserta, alla luce morente delle braci. Mi portava il pane ed il caffè. Su, mangia un boccone mi disse.
Ma respinsi l’uno e l’altro, perché ero troppo agitata per poter ingoiare anche un sorso di caffè o una briciola di pane.
Helen mi guardò, forse sorpresa; per quanto mi sforzassi, non riuscivo a calmarmi e continuavo a piangere.
Lei si sedette per terra accanto a me e, stringendosi le ginocchia con le braccia, vi posò sopra il capo; rimase per un poco in quell’atteggiamento, silenziosa come un indiano.
Fui io la prima a parlare: Helen, perché stai con una ragazza che tutti credono bugiar da?.
Tutti?
Sono soltanto ottanta le persone che hanno sentito questa accusa, e il mondo ne contiene centinaia di milioni.
Ma che cosa mi importa di tutti quei milioni?
Le ottanta che conosco mi disprezzano. Sbagli, Jane.
Probabilmente nessuna delle educande ti disprezza o ti odia; molte, invece, ti compiangono, ne sono sicura.
Come possono compiangermi, dopo quello che ha detto il signor Brocklehurst? Il signor Brocklehurst non è il padreterno e non è nem meno un uomo che riscuota fiducia o simpatia. Nessuno qui gli vuole bene, perché non ha mai fatto nulla per essere amato.
Se ti avesse trattata con particolari riguardi, allora sì che attorno a te, occulte o dichiarate, non avresti trovato che nemiche; ma così, quasi tutte ti manifesterebbero la loro simpatia, se osassero farlo.
Può darsi che per un giorno o due maestre e alunne ti guardino con freddezza, ma nascondono in cuore sentimenti di amicizia, e se perseveri nella tua buona condotta, tra non molto questi sentimenti si paleseranno con maggiore effusione, dopo essere stati temporaneamente soffocati.
Inoltre, Jane...
Si interruppe. Inoltre, Helen? dissi io mettendo la mia mano tra le sue.
Mi strinse dolcemente le dita per riscaldarle e riprese: Se il mondo intero ti odiasse e ti credesse cattiva, ma la tua coscienza ti approvasse e ti assolvesse da ogni colpa, non saresti senza amici.
No, so che potrei pensare bene di me stessa, ma questo non mi basta; se nessuno dovesse amarmi, preferirei morire... non sopporto di sentirmi sola e odiata, Helen.
Vedi, per conquistar mi l’affetto, un affetto vero, tuo, o della signorina Temple, o di qualsiasi altra persona alla quale io voglia sinceramente bene, sarei pronta a farmi spezzare un braccio, ad affrontare un toro o a star dietro a un cavallo imbizzarrito che mi desse un calcio nel petto...
Zitta, Jane! Tu dai troppo valore all’affetto degli uomini; sei troppo impulsiva, troppo ardente. La mano sovrana che ha creato il nostro corpo e che vi ha infuso la vita ci ha dato risorse al di fuori di noi stessi e delle creature deboli come noi.
Al di là di questa terra, al di sopra della razza umana, vi è un mondo invisibile, il regno degli spiriti; questo mondo ci circonda, perché è ovunque, e quegli spiriti vegliano su di noi, perché è il loro compito; se stiamo morendo di dolore e di vergogna, se il disprezzo ci opprime e l’odio ci abbatte, gli angeli vedono le nostre sofferenze, riconoscono la nostra innocenza , e Iddio attende unicamente che il nostro spirito si separi dal corpo per incoronarci con una piena ricompensa.
Perché, dunque, lasciarsi abbattere dalla sventura, se la vita è così breve e la morte il principio della felicità, della gloria celeste?
Tacevo; Helen mi aveva calmata; ma nella tranquillità che lei mi infondeva vi era una inesprimibile tristezza.
Sentivo un accento di dolore nelle sue parole, ma non sapevo donde pro venisse e quando, non appena ebbe finito, vidi che respirava con affanno, tutta scossa da una tosse secca, dimenticai per un momento le mie pene, per cedere alla vaga inquietudine che lei mi ispirava.
Posando la testa sopra la sua spalla, le cinsi la vita con un braccio; mi attirò a sé, e restammo così in silenzio.
Poco dopo, un’altra persona entrò.
Tra uno squarcio delle nubi che un vento improvviso scompigliava, era apparsa la luna ed i suoi raggi, entrando da una finestra, illuminarono le nostre due figure e colei che si stava avvicinando; era la signorina Temple.
Venivo proprio a cercarti, Jane disse la direttrice. Vieni in camera mia e, visto che Helen è con te, venga pure anche lei.
Ci alzammo per seguirla e, dopo aver percorso tortuosi corridoi e salito una scala, entrammo nella sua stanza; vi era acceso un bel fuoco e mi parve allegra ed accogliente.
La signorina Temple fece sedere Helen Burns in una poltrona a sdraio a lato del caminetto, ne prese un’altra per sé e mi chiamò al suo fianco.
Ti sei consolata? mi chiese guardandomi in viso. Hai pianto abbastanza? Ora ti sentirai meglio.
Temo che non potrò consolarmi mai.
E perché?
Perché sono stata accusata a torto e lei stessa, signorina, come tutti gli altri, mi crederà colpevole.
Sarà la tua condotta a dirci che cosa dobbiamo credere di te, bambina; continua ad essere buona e mi basterà.
Davvero, signorina?
Sì mi rispose cingendomi con un braccio.
E adesso dimmi chi è la signora che il direttore chiama la tua benefattrice.
È la signora Reed, la moglie di mio zio.
Lo zio è morto e mi ha affidata a lei.
Allora, non ti ha adottato di sua spontanea volontà?
No, signora; anzi, non voleva; ma mio zio, come ho sentito spesso dire dalla servitù, le aveva fatto promettere, prima di morire, di tenermi sempre presso di sé.
Allora, Jane, saprai, o se non lo sai te lo dirò io, che quando un colpevole è accusato, gli è sempre permesso di parlare in propria difesa.
Ti hanno accusata di essere bugiarda; difenditi davanti a me come meglio puoi, dimmi tutto quello che la memoria ti suggerisce, ma non aggiungere, né esagerare nulla.
Decisi, in cuor mio, di essere il più possibile moderata ed esatta e dopo aver riflettuto qualche minuto per dare ordine a ciò che avevo da dire, le raccontai la storia della mia triste fanciullezza.
Sfinita dalle emozioni, fui molto più mite, nella mia descrizione, di quanto generalmente non m’accadesse toccando quell’argomento doloroso; e, memore dell’ammonimento di Helen a non indulgere al risentimento, infusi nel mio racconto molto meno fiele del solito; così semplificato e contenuto, esso era più verosimile, e più continuavo più sentivo che la signorina Temple mi prestava piena fede.
Nel corso del racconto avevo nominato il signor Lloyd, che mi aveva curata dopo il mio svenimento, poiché non avevo mai dimenticato l’episodio, tanto pauroso per me, della camera rossa, rievocando il quale fui sul punto di perdere il controllo che mi ero imposta; non si era ancora mitigata nella mia memoria la spasmo dica angoscia che mi aveva stretto il cuore, quando la signora Reed, disdegnando le mie suppliche sconnesse, mi aveva chiuso per la seconda volta nella camera buia e abitata dai fantasmi.
Avevo finito. La signorina Temple mi fissò in silenzio per qualche istante, poi disse: Ho sentito parlare del signor Lloyd; gli scriverò e, se la sua risposta concorderà con quello che m’hai detto, ti farò scagionare pubblicamente da ogni accusa; quanto a me, Jane, credo fin d’ora alla tua sincerità.
Mi abbracciò e, sempre tenendomi al suo fianco , si rivolse ad Helen Burns.
Come ti senti questa sera, Helen?
Hai tossito molto oggi?
Un po’ meno del solito, signora, almeno mi sembra.
E il dolore al petto?
Va un po’ meglio.
La signorina Temple si alzò, tastò il polso di Helen e ritornò al suo posto; mentre si sedeva, la sentii sospirare.
Rimase un momento soprappensiero poi, riscuotendosi, disse allegra mente: Voi due siete mie ospiti, questa sera, e voglio trattarvi come tali.
Suonò un campanello.
Barbara, disse alla serva che entrava non ho ancora preso il tè, porta il vassoio con due tazze in più.
Il vassoio fu portato.
Come mi parvero belle quelle tazze di porcellana e la lucida teiera sul tavolino tondo accanto al fuoco!
E che fragrante profumo saliva dalla bevanda fumante e dai crostini al burro!
Erano pochi, però; me ne avvidi subito e con delusione, perché cominciavo ad avere fame.
Ma se ne accorse anche la signorina Temple. Barbara, porta un altro po’ di pane e burro ordinò alla ragazza.
Questi crostini non bastano per tre. Barbara uscì, ma tornò subito.
La signora Harden dice che ha mandato la solita quantità riferì.
La signora Harden era la dispensiera e andava a genio al signor Brocklehurst, essendo fatta del suo stesso stampo.
Benissimo! rispose la signorina Temple. Li faremo basta re.
E mentre usciva, aggiunse sorridendo: Per fortuna, oggi posso supplire io a quello che manca.
Invitò Helen e me ad avvicinarci al tavolo e, dopo averci messo davanti le tazze ed i crostini, deliziosi ma scarsi, si alzò, aprì un cassetto chiuso a chiave, e ne tolse un bel pezzo di pan pepato ravvolto nella carta.
Mi ripromettevo di darvene un pezzo da portare via, disse ma i crostini sono così pochi, che lo mangerete ora ed affettò il dolce con mano generosa.
Quella sera ci parve di nutrirci di nettare e di ambrosia, e non ultimo motivo di contentezza era per noi il sorriso di soddisfazio ne con il quale la signorina Temple ci stava ad osservare, mentre divoravamo il cibo delicato tanto liberalmente offertoci da lei.
Finito di bere il tè e rimosso il vassoio, ci chiamò di nuovo accanto al fuoco, sedendosi tra noi due; ora parlava ad Helen e io presto mi resi conto che essere ammessa ad ascoltare quella conversazione era un privilegio.
La signorina Temple aveva sempre un’espressione così serena, un portamento così nobile e un modo di parlare così proprio e raffinato che escludevano ogni esagerazione in lei e attorno a lei, di modo che rispetto e ammirazione si fondevano nel piacere di chi stava a guardarla e ad ascoltarla; così accadde anche a me; quanto a Helen Burns, mi lasciò sbalordita. La cena riconfortante, il fuoco allegro, la presenza e la bontà della sua amata educatrice o forse, più di tutto questo, qualche cosa nella sua mente fuori del comune avevano vivificato tutte le sue facoltà, che si risvegliarono e presero fuoco; splendettero dapprima sulle sue guance, fattesi a un tratto d’un vivo incarnato, mentre io le avevo sempre viste pallide ed esangui, poi nella liquida luminosità degli occhi, che acquistarono una bellezza ancor più singolare di quella della signorina Temple, una bellezza che non era fatta di colori e di linee, ma che si sprigionava come un’irra diazione dall’intensità del pensiero, dalla vivacità dei sentimenti, dalla sensibilità dell’anima.
Ora quell’anima era sulle sue labbra e le parole presero a sgorgare da non so quale intima sorgente. Può una ragazza di quattordici anni avere un cuore abbastanza grande e vigoroso da contenere la sorgente tumultuosa di un’eloquenza pura, piena e fervida? Poiché tale era la caratteristica del linguaggio di Helen, in quella sera per me memorabile; sembrava che il suo spirito avesse fretta di vivere in un breve spazio di tempo tutto ciò che altri vivono in una lunga esistenza. Conversavano di cose delle quali non avevo mai sentito par lare; di nazioni e di epoche passate, di paesi lontani, di segreti della natura scoperti o intuiti; parlarono di libri; quanti ne ave vano letti, quale ricchezza di cognizioni possedevano!
I nomi e gli autori francesi sembravano loro affatto familiari, ma la mia meraviglia giunse al colmo quando la signorina Temple chiese a Helen se trovava il tempo di ripassare il latino insegnatole dal padre e, togliendo un libro dallo scaffale, le disse di leggere e tra durre una pagina di Virgilio.
Helen ubbidì, e la mia ammirazione aumentava ad ogni linea che traduceva. Aveva appena finito, che la campana annunziò l’ora di andare a dormire.
Bisognava affrettarsi; la signorina Temple ci abbracciò, dicendoci, mentre ci teneva strette: Iddio vi benedica, figliole!.
Trattenne Helen un poco più di me e la lasciò andare con maggior riluttanza; la seguì con lo sguardo sino alla porta, per lei sospirò di nuovo, per lei si asciugò una lacrima dai cigli.
Entrando nel dormitorio, udimmo la voce della signorina Scatcherd.
Stava ispezionando i cassetti e aveva aperto proprio allora quello di Helen, che fu subito accolta con aspri rimproveri e punita, per il giorno dopo, a portare puntati sulle spalle una mezza dozzina di indumenti mal piegati.
Lo so che il mio cassetto era in disordine mi disse Helen a bassa voce.
Volevo rassettarlo, ma poi non ci ho più pensato.
Il mattino dopo la signorina Scatcherd scrisse a grossi carat tere su un pezzo di cartone la parola: Sciattona e lo legò al pari di un nastro attorno alla fronte di Helen, quella fronte nobile, dolce e intelligente.
Lei si portò attorno fino a sera quel cartello con pazienza e umiltà, considerandolo una meritata punizione.
Ma non appena la signorina Scatcherd al termine delle lezioni pomeridiane si ritirò, corsi a strappare dalla fronte di Helen la scritta vergognosa e la gettai nel fuoco.
La collera di cui lei era incapace mi aveva rosa tutto il giorno e lacrime cocenti mi erano corse continuamente sulle guance, perché lo spettacolo della sua muta rassegnazione mi procurava un dolore intollerabile.
Circa una settimana dopo i fatti che ho narrato, la signorina Temple, che aveva scritto al signor Lloyd, ricevette la sua rispo sta e pare che il testo di quella lettera s’accordasse con il mio racconto. Allora la signorina Temple radunò tutta la scuola e dichiarò che, avendo assunto informazioni sulle colpe di cui era stata accusata Jane Eyre, era felice di poterla dichiarare innocente di ogni imputazione.
Le maestre mi strinsero a turno la mano e mi abbracciarono, e un mormorio di soddisfazione corse tra le file delle mie compagne. Alleviata così da quel peso opprimente, mi rimisi al lavoro con nuova lena, decisa ad aprirmi la via attraverso ogni ostacolo.
Studiai e lavorai accanitamente e il risultato fu proporzionato ai miei sforzi; la mia memoria, che non era tenace, migliorò con l’esercizio, la pratica mi aguzzò la mente e in capo a poche settimane fui promossa a una classe superiore; in meno di due mesi mi fu concesso di cominciare lo studio del francese e del disegno.
Quello stesso giorno imparai due tempi del verbo être* e disegnai la mia prima casetta . Andando a letto, quella sera, dimenticai di prepararmi con l’immaginazione la cena succulenta a base di patate arrosto ben calde, o di pane bianco e latte appena munto, che solevo concedere al mio stomaco vuoto.
Mi nutrii, invece, dello spettacolo di disegni ideali che la fantasia mi faceva intravvedere nel buio e che erano tutti opera mia: case, alberi, rocce e rovine pittoresche disegnati a mano libera, gruppi di mucche alla Cuyp, leggiadri disegni di farfalle svolazzanti su boccioli di rose, di uccelletti che beccavano ciliege mature, di nidi di scriccioli, con uova simili a perle, seminascosti tra l’edera.
Fantasticavo anche sulla possibilità di tradurre correntemente un certo libriccino francese mostratomi quel giorno dalla signora Pierrot; tale problema occupava ancora la mia mente, quando il sonno mi colse.
Ben disse Salomone: Meglio un desinare d’erbe, quando c’è l’amore, di un bue nella stalla insieme all’odio.
Ormai, non avrei più scambiato Lowood con tutte le sue privazioni per Gateshead con il suo lusso e le sue ricchezze.
* Essere. Capitolo IX Ma le privazioni, o piuttosto le durezze della vita di Lowood, diminuirono.
Si avvicinava la primavera, anzi era ormai quasi giunta; il gelo dell’inverno era cessato, le nevi si scioglievano e i venti freddi avevano meno forza.
I miei poveri piedi, gonfi e piagati dall’aria tagliente del gennaio, cominciavano a guarire alle tepide brezze dell’aprile, e non zoppicavo più; le notti e le mattinate non ci ghiacciavano più il sangue nelle vene con la loro artica temperatura e l’ora di ricreazione in giardino non era più una sofferenza; anzi, quando splendeva il sole, era persino piacevole e divertente; sulle zolle spoglie delle aiuole già verzicava l’erba, e ogni giorno si faceva più alta, come se di notte la speranza la traversasse, lasciandovi ogni mattino tracce sempre più visibili del suo passaggio.
Tra le foglie face vano capolino i primi fiori, spuntavano i bucaneve, il croco, le purpuree violacciocche e le viole del pensiero dagli occhi d’oro.
Il giovedì pomeriggio ci conducevano a passeggio e trovavamo fiori anche più belli sull’orlo dei sentieri e tra le siepi. Scoprii allora che, oltre l’alto recinto irto di punte del nostro giardino, ci erano concessi piaceri e godimenti limitati soltanto dal lontano orizzonte.
Questi piaceri consistevano nella vista di una valle spaziosa, ricca di verde e d’ombra, cui facevano corona alte cime dal nobile profilo, e in un limpido ruscello pieno di pietre nere e di risucchi scintillanti.
Come mi era parsa diversa quella scena quando l’avevo vista sotto il plum beo cielo invernale, intirizzita dal gelo di neve; quando densi vapori freddi come la morte vagavano spinti dai venti orien tali su quelle cime rosate e calavano a valle per confondersi con la nebbia bianchiccia del ruscello!
Il ruscello stesso nella brutta stagione era un torrente torbido e impetuoso che usciva dagli argini riempiendo l’aria di un sordo brontolio, spesso reso furioso dalla pioggia battente o da una tormenta di neve.
Quanto al bosco lungo le sue rive, non era che una massa di forme scheletrite. Aprile cedette il passo a maggio; e fu un maggio limpido e sereno. Ogni giorno il cielo era azzurro, il sole risplendeva e tepide brezze spiravano da ovest o da sud. La vegetazione si faceva robusta e rigogliosa; Lowood scioglieva le sue trecce, si rivestiva tutta di verzura e di fiori.
Le querce, gli olmi, i frassini erano restituiti a vita maestosa; la vegetazione boschiva cresceva fitta fin negli intimi recessi, innumerevoli qualità di muschio ne coprivano i botri e una profusione di margheritine stendeva sul terreno un tappeto dorato.
Dove l’ombra era più densa, ho visto il loro pallido splendore disseminare l’erba d’un aureo lucci chio. Godevo spesso e appieno di tutte queste bellezze, libera, incontrollata e quasi sempre sola. Ma bisogna ora che spieghi per quale motivo a me fossero concesse questa gioia e questa libertà del tutto insolite. Non ho forse descritto una regione molto bella e amena, parlando di Lowood come di un luogo situato tra i boschi e le colline e bagnato da un corso d’acqua? Bella sì, certamente, ma salubre o meno, questa è un’altra questione. La valle boschiva ove si trovava Lowood era la culla delle nebbie e delle malattie che le nebbie portano con sé. Con la primavera anch’esse ritornarono, penetrarono nell’asilo delle orfane e con il loro alito sparsero il tifo nelle aule affollate e nei dormitori. Così, prima che giungesse maggio, la scuola si trasformò in un ospedale. La denutrizione e i raffreddori trascurati avevano predisposto la maggior parte delle alunne ad infezioni e malattie, e su ottanta ragazze quarantacinque furono colpite dal tifo.
Le lezioni vennero interrotte, la disciplina si allentò.
Alle poche educande ancora sane venne concessa quasi completa libertà, perché il medico insisteva sulla necessità di molto esercizio fisico per mantenerle in salute; ma anche se così non fosse stato, nessuno aveva più tempo di sorvegliarci e di tenerci a freno.
Tutte le cure della signorina Temple erano dedicate alle malate; viveva nell’infer meria, e non ne usciva che per concedersi qualche ora di riposo durante la notte.
Le maestre erano occupate tutto il giorno a far valigie e ad attendere agli altri preparativi per la partenza di quelle alunne fortunate che avevano parenti o amici disposti a toglierle da quel centro di contagio.
Alcune, già minate, erano tornate a casa soltanto per morirvi; altre spirarono a Lowood, e furono sepolte in fretta e furia, la natura della malattia impe dendo ogni indugio.
Mentre, dunque, l’epidemia s’era insediata a Lowood e la morte vi si introduceva di frequente, mentre tra le sue mura regnavano la desolazione e la paura, mentre dalle sue stanze e dai suoi corridoi uscivano esalazioni da ospedale, e le medicine e le disinfezioni lottavano invano contro gli effluvi della morte, l’allegro maggio splendeva senza nubi sopra le colline serene e i boschi pittoreschi.
Anche il giardino era coperto di fiori; gli agrifogli si erano fatti alti come alberi, i gigli erano sbocciati e fiorivano le rose e i tulipani; folti bordi di salvia rosata e di margherite cremisine correvano tutte attorno alle aiuole, e mattino e sera le rose canine spandevano nell’aria il loro pro fumo di spezie e di mela; ma tutti questi fragranti tesori erano inutili per la maggior parte delle allieve di Lowood.
Servivano soltanto, di quando in quando, per intrecciare una corona da posare su una bara. Ma io e le altre che continuavamo a stare bene godevamo appieno delle bellezze del paesaggio e della stagione; ci lascia vano scorrazzare per i boschi da mattina a sera come zingare, facevamo quello che volevamo, andavamo dove ci spingeva il nostro capriccio, e vivevamo meglio.
Il signor Brocklehurst e la sua famiglia non si accostavano più a Lowood, ora; il controllo delle spese domestiche era cessato; la bisbetica dispensiera era partita, cacciata via dalla paura del contagio; quella che la sostituì, e che aveva diretto il dispensario di Lowton, non conoscendo gli usi della casa, provvedeva alla cucina con maggior liberalità.
Inoltre, eravamo in meno a mangiare, le malate essendo a dieta, e così le porzioni per noi sane erano più abbondanti; quando non c’era tempo per cucinare, cosa che accadeva spesso, ci distribuivano un bel pezzo di pasticcio freddo, o una grossa fetta di pane e formaggio, e andavamo a fare colazione nel bosco, dove ognuna sceglieva il suo angolo prediletto per consumare la lauta porzione.
Io mi sedevo di solito su una larga pietra liscia che si alzava bianca e asciutta proprio nel mezzo del ruscello e che biso gnava raggiungere a guado con i piedi scalzi.
Su quella pietra ci si stava comodamente in due ed io vi andavo sempre con Mary-Ann Wilson, che era in quel tempo la mia compagna preferita: era una ragazza acuta e osservatrice e mi piaceva non soltanto per il suo spirito e la sua originalità, ma anche per le sue maniere.
Di qualche anno maggiore di me, conosceva meglio il mondo ed era in grado di raccontarmi molte cose che mi divertivano. Con lei, la mia curiosità era sempre soddisfatta, inoltre era indulgente verso i miei difetti e mi lasciava parlare a piacimento. Lei aveva disposizione per la narrativa, io per l’analisi; a lei piaceva informare, a me interrogare, di modo che ci intendevamo pienamente e ricavavamo reciproco diletto, se non molto profitto dalla nostra compagnia.
Ma dov’era, frattanto, Helen Burns?
Perché non trascor revo con lei quelle dolci giornate di libertà?
L’avevo forse dimenticata?
O ero così spregevole da essermi stancata della sua nobile e pura compagnia?
La Mary-Ann Wilson che ho citato era certo inferiore a Helen; non sapeva che raccontare storie divertenti e stimolarmi, con le sue risposte, a indulgere a qualsiasi pettegolezzo mi pungesse la lingua, mentre Helen, se di lei ho fatto un ritratto fedele, accendeva il desiderio di tutto ciò che è nobile ed elevato in coloro che avevano il privilegio di esserle amici.
Così è, lettore, e io lo sapevo, lo capivo, e sebbene sia un essere imperfetto, con molte pecche e poche qualità, non mi ero mai stancata di Helen Burns, non avevo mai smesso di nutrire per lei un affetto tenero, profondo e rispettoso quale il mio cuore non aveva mai provato.
Come avrebbe potuto essere altrimenti, quan do Helen, in ogni momento e in ogni circostanza, mi dimostrava una fedele e costante amicizia che nessun malumore, nessuna irritazione venivano mai a turbare?
Ma al presente Helen era malata; da molte settimane l’avevano trasferita lontano da me, in non so quale stanza del piano superiore.
Mi avevano detto che non si trovava, però, nell’infermeria con le altre malate, perché il suo male non era il tifo, bensì la consunzione; ed io, nella mia ignoranza, per consunzione intendevo una leggera malattia che le cure e un po’ di pazienza avrebbero messo in fuga.
Questa mia convinzione fu avvalorata dal fatto che nei pomeriggi tiepidi e soleggiati la vidi qualche volta scendere e uscire in giardino accompagnata dalla signorina Temple; tuttavia, anche allora non mi fu permesso di accostarmi a lei e di parlarle.
L’avevo vista dalla finestra della scuola, e non distintamente, perché era tutta avvolta in scialli e seduta in disparte sotto il porticato. Una sera, al principio di giugno, mi ero attardata nel bosco insieme a Mary-Ann; come al solito, ci eravamo separate dalle altre, spingendoci così lontano che avevamo smarrito la strada. Per ritrovarla, dovemmo chiedere aiuto a un guardiano di porci che abitava con la moglie in una capanna solitaria. Quando giungemmo a casa, la luna era già alta. Un cavallo, che ricono scemmo per quello del medico, era fermo al cancello del giardino. Mary-Ann osservò che vi doveva essere una malata grave, se avevano chiamato il signor Bates a un’ora così tarda, ed entrò in casa.
Io, invece, mi fermai in giardino per piantare nella mia aiuola qualche radice portata dal bosco, che sarebbe morta se non l’avessi interrata sino all’indomani.
Terminato questo lavoro, rimasi là fuori ancora un poco: i fiori, sotto la rugiada, sprigionavano un dolce profumo ed era una bella sera, tiepida e serena; l’orizzonte ancora imporporato prometteva un’altra giornata di bel tempo e ad occidente la luna saliva maestosa nel cielo.
Osservavo tutto ciò e ne godevo come può goderne un bambino, quando mi trovai a fare una considerazione per me del tutto nuova: Come dev’essere triste giacere a letto malata e in pericolo di vita!
Questo mondo è bello e... sarebbe orribile doverlo abbandonare per andarsene chissà dove!.
Allora la mia mente fece il primo sforzo per capire ciò che aveva imparato sul cielo e sull’inferno, e per la prima volta retrocedette spaurita; per la prima volta, guardandosi attorno, si vide circondata da un abisso impenetrabile; non capiva, non sentiva che una cosa: il presente.
Tutto il resto era una nube informe, un vuoto precipizio, e fremette al pensiero di vacilla re, di cadere in quel caos. Mentre ero assorta in queste nuove riflessioni, sentii aprirsi il portone e il medico ne uscì, seguito da un’infermiera.
Dopo che l’ebbe visto montare a cavallo e allon tanarsi, la donna rientrò e stava per chiudere la porta, quando la raggiunsi correndo.
Come sta Helen Burns? le domandai.
Molto male mi rispose.
È venuto per lei il signor Bates?
Sì.
E che cosa ha detto?
Che Helen non rimarrà qui per molto tempo.
Se avessi udito questa frase il giorno prima, avrei creduto che Helen fosse in procinto di tornare da suo padre nel Northumber land, senza sospettare che annunciava invece la sua prossima fine.
Ma ora ne intesi subito il vero significato!
Mi fu subito chiaro che Helen stava vivendo i suoi ultimi giorni in questo mondo e che tra poco sarebbe entrata nella regione degli spiriti, se pur quella regione esisteva.
Il primo sentimento fu d’orrore, poi mi sentii stringere il petto da un dolore acuto e provai il desiderio, anzi il bisogno, di vederla.
Chiesi in quale stanza fosse.
In quella della signorina Temple disse l’infermiera.
Posso andare da lei? No, piccina, non è possibile. E poi, adesso è l’ora di entrare. Prenderai la febbre, se resti fuori quando cade la rugiada.
L’infermiera chiuse il portone ed io entrai dalla porta laterale, che conduceva nella sala di studio.
Appena in tempo, poiché suonavano le nove e la signorina Miller ci chiamava per man darci a letto.
Potevano essere le undici e io non avevo ancora preso sonno; dal silenzio in cui era immerso il dormitorio capii che tutte le mie compagne dormivano profondamente, così scesi dal letto piano piano, mi infilai il vestito sopra la camicia da notte, e sgattaiolai fuori a piedi scalzi per raggiungere la stanza della signorina Temple, che si trovava all’altra estremità dell’edificio.
Ma conoscevo la strada e il chiaro di luna che entrava dalle finestre mi permise di procedere senza intralci.
Un odore di canfora e di aceto bruciato mi avvertì che ero vicina all’infer meria; affrettai il passo per timore che l’infermiera di notte mi scoprisse.
Non volevo che mi rimandassero a letto, perché dovevo vedere Helen, dovevo abbracciarla ancora una volta prima che morisse, dovevo scambiare con lei un ultimo bacio e un’ultima parola.
Dopo aver sceso una scala, attraversata una parte della casa a pianterreno ed essere riuscita ad aprire e richiudere due porte senza fare rumore, salii un’altra scala e in cima a quella mi trovai proprio di fronte alla camera della signorina Temple.
Un filo di luce usciva dalla serratura e di sotto la porta; tutto era silenzio.
Avvicinandomi, mi accorsi che la porta era soc chiusa probabilmente per lasciar passare un poco d’aria fresca nella stanza dove la malattia appesantiva l’atmosfera.
Senza esitare, tremante di sgomento e d’impazienza, spinsi la porta e guardai dentro, cercando Helen con gli occhi e temendo di trovarla morta.
Accanto al letto della signorina Temple, ve n’era un altro più piccolo coperto da un cortinaggio bianco; vidi la forma di un corpo sotto le coperte, ma il viso era nascosto.
L’infermiera che avevo incontrato in giardino dormiva su una poltrona; una candela non smoccolata ardeva sulla tavola. La signorina Temple non c’era; seppi poi che era stata chiamata nell’infer meria, al capezzale di una ragazza in delirio.
Mossi qualche passo e mi fermai accanto al lettuccio; stavo già per scostare la cortina ma, rabbrividendo all’idea di scorgere un cadavere, prima preferii parlare.
Helen!
bisbigliai sei desta?
Si mosse, scostò il cortinaggio, e io vidi il suo volto pallido, emaciato, ma tranquillo; mi parve così poco cambiata, che i miei timori si dissiparono subito.
Sei proprio tu, Jane?
mi domandò con la sua voce dolce.
Non morirà pensai.
Si ingannano; se stesse per morire non sarebbe così calma.
Mi accostai al letto e l’abbracciai; la sua fronte era fredda, e così pure le guance scarne e le mani esangui; ma sorrideva come un tempo.
Perché sei venuta, Jane?
Sono le undici passate, le ho sentite suonare poco fa. Volevo vederti, Helen.
Mi hanno detto che sei molto malata e non riuscivo a dormire prima di averti parlato.
Allora sei venuta per dirmi addio; arrivi giusto in tempo, credo.
Vai via, Helen?
Torni a casa tua?
Sì, a casa, alla mia ultima, alla mia eterna casa.
No, Helen, no!
La voce mi mancò e mentre cercavo di reprimere i singhiozzi, Helen fu assalita da un accesso di tosse, ma l’infermiera non si svegliò.
Passato l’accesso, Helen giacque esausta per qualche minuto, poi mormorò: Jane, sei scalza... sdraiati qui e copriti con il piumino. Ubbidii e lei mi pose un braccio attorno alle spalle, men tre mi raggomitolavo al suo fianco.
Dopo un lungo silenzio, sempre bisbigliando mi disse, come a conclusione di un suo intimo pensiero: Sono felice, Jane; e quando ti diranno che sono morta, cerca di non soffrire; non c’è motivo di affliggersi.
Tutti dobbiamo morire, un giorno, e la malattia che mi uccide non è dolorosa; è dolce e lenta e il mio spirito è calmo. Nessuno mi piangerà molto; non ho che mio padre, al mondo, ma si è riammogliato da poco e la mia scomparsa non sarà un vuoto per lui.
Morendo giovane, sfuggo a grandi sofferenze, perché non ho né le qualità né le attitudini necessarie per farmi strada facilmente nel mondo e avrei sempre sbagliato.
Ma dove te ne vai, Helen?
Lo vedi, forse?
Lo sai?
Ho fede, credo; so che vado da Dio.
Ma dov’è Dio?
E che cos’è?
Il mio Creatore e il tuo.
Egli non distrugge ciò che ha creato e io ho fede nel suo potere e confido nella sua bontà.
Conto le ore che ancora mi separano dal momento solenne in cui sarò restituita a lui e in cui egli mi sarà rivelato.
Allora tu sei certa, Helen, che il Cielo esiste e che le nostre anime possono raggiungerlo dopo la morte? Sono certa dell’esistenza di una vita futura. Credo che Iddio sia buono e affido a lui senza timore la parte immortale di me stessa. Iddio è il padre mio, l’amico mio; io l’amo e credo che egli mi ami.
Ti rivedrò, Helen, quando sarò morta?
Sì, verrai tu pure nella stessa regione felice e sarai ricevuta dallo stesso Padre onnipotente e universale, ne sono certa, cara Jane.
Posi di nuovo una domanda, ma questa volta a me stessa: Dov’è questa regione?
Esiste davvero?.
E mi strinsi più forte a lei, che mi era più cara che mai, che non potevo lasciar partire.
Nascosi il viso nella piega del suo braccio e lei mi disse con la sua voce più dolce: Come sto bene qui!
Ma quell’ultimo accesso di tosse mi ha stancata...
vorrei dormire; tu però non lasciarmi, Jane. Mi fa piacere averti qui accanto a me. Rimarrò, Helen cara; nessuno mi toglierà di qui. Hai abbastanza caldo, cara?
Sì.
Buona notte, Jane.
Buona notte, Helen.
Ci abbracciammo e poco dopo dormivamo entrambe.
Quando mi destai era giorno; qualche cosa di insolito mi aveva svegliata: aprii gli occhi e mi accorsi di essere nelle brac cia dell’infermiera che, attraverso il corridoio, mi riportava in dormitorio.
Non fui rimproverata per aver lasciato il mio letto; i grandi avevano da pensare ad altro e nessuno diede risposta alle domande che continuavo a fare; ma uno o due giorni dopo appresi che la signorina Temple, ritornando all’alba in camera sua, mi aveva trovata addormentata nel lettino con il viso sulla spalla di Helen e le braccia attorno al collo di lei.
Io dormivo, ed Helen era morta.
È sepolta nel cimitero di Brocklebridge; per quindici anni la sua tomba fu coperta soltanto da un cumulo di terra erbosa; ma ora una lastra di marmo grigio la distingue e sotto il suo nome è incisa la parola: Resurgam.* * Risorgerò.
Capitolo X Fin qui ho narrato con molti particolari gli avvenimenti della mia esistenza poco varia; ai primi dieci anni della mia vita ho dedicato un numero quasi uguale di capitoli.
Ma questa non sarà una vera autobiografia e mi sono proposta di fare appello alla memoria soltanto nei punti in cui so ch’essa mi può fornire risposte interessanti; per questo passerò quasi sotto silenzio otto anni della mia esistenza; poche righe basteranno a collegare i fatti di quel periodo con gli avvenimenti che seguirono.
Quando l’epidemia di tifo ebbe compiuto la sua opera di devastazione a Lowood, a poco a poco se ne allontanò; ma non prima che la virulenza del contagio e il numero delle sue vittime avessero attratto sulla nostra scuola l’attenzione pubblica.
Fu fatta un’inchiesta sulle origini del male e gradualmente vennero alla luce molti fatti che suscitarono la più viva indignazione.
La malsana località nella quale era situato l’istituto, la quantità e la qualità del vitto, l’acqua fetida e amara usata nella prepara zione del cibo, le vesti insufficienti e l’alloggio disagevole, tutto ciò divenne di conoscenza pubblica e questa scoperta, se ebbe conseguenze mortificanti per il signor Brocklehurst, andò però a tutto vantaggio dell’istituto. Molte persone ricche e benefiche della Contea aprirono una generosa sottoscrizione, che permise di costruire una nuova sede con criteri migliori e in posizione più salubre; furono stabiliti nuovi regolamenti, arricchito il corredo personale, migliorato il vitto, e i fondi della scuola vennero amministrati da un comi tato.
Il signor Brocklehurst, che per la sua ricchezza e le sue parentele non poteva essere del tutto destituito, serbò il posto di tesoriere, ma per il disimpegno dei suoi doveri fu associato a due gentiluomini di vedute più larghe e più filantropiche.
Nel suo ufficio d’ispettore, inoltre, era aiutato da persone capaci di mettere d’accordo la ragione con la severità, un tenore di vita confortevole con l’economia e la bontà con la giustizia.
La scuola, così migliorata, diventò col tempo un istituto veramente utile e nobile.
Dopo questa rigenerazione, io rimasi tra le sue mura per altri otto anni, sei come alunna, due come insegnante, e in entrambe queste posizioni potei rendere giustizia al valore e all’importanza dell’istituto.
Durante quegli otto anni la mia vita scorse uniforme, ma non triste, perché lavoravo molto.
Avevo a mia disposizione i mezzi per acquistare una eccellente istruzione ed ero stimolata dall’amore per gli studi , dal desiderio di distinguermi in tutto, oltre che dal piacere che provavo nel rendere contente le mie maestre, specie quelle che amavo.
Così, trassi il massimo profitto dai vantaggi che mi erano offerti. A poco a poco giunsi ad essere la migliore educanda della prima classe e poi fui nominata maestra; per due anni adempii con zelo a questo ufficio, ma al termine di quel periodo qualche cosa mutò in me.
Attraverso tutti i cambiamenti di cui ho par lato, la signorina Temple aveva continuato a dirigere la scuola, e così come dovevo a lei la maggior parte delle mie cognizioni, al tempo stesso la sua amicizia e la sua compagnia erano state per me una continua consolazione.
Lei aveva avuto per me un ruolo di madre, d’istitutrice e, negli ultimi tempi, di compagna. Ma allora si sposò e partì con il marito per una Contea lontana, e di conseguenza io la perdetti.
Dal giorno della sua partenza non fui più la stessa; con lei se n’era andata quella sensazione di sicurezza e di calore, quella comunione di idee, quei ricordi che di Lowood avevano fatto quasi una casa per me.
Mi ero imbevuta di una parte della sua natura e avevo preso molte sue consuetudini; i miei pensieri erano più armoniosi, e sentimenti meglio regolati albergavano in me; ero fedele all’ordine e al dovere; ero tranquilla e mi cre devo felice.
Agli occhi altrui, e di solito anche ai miei, apparivo un carattere disciplinato e sottomesso. Ma il destino, sotto l’aspetto del reverendo Nasmyth, venne a porsi tra me e la signorina Temple.
Poco dopo la cerimonia nuziale la vidi salire in abito da viaggio in una carrozza di posta e rimasi a guardare la vettura che saliva la collina fino a quando non scomparve dietro il ciglio; allora mi ritirai in camera mia e vi trascorsi in solitudine la maggior parte di quel giorno di vacanza, concessomi in onore di quelle nozze.
Passeggiai per la camera quasi tutto il tempo.
Mi pareva d’es sere tutta presa dal rimpianto della perdita subìta e dal pensiero di come riempire quel vuoto; ma quando smisi di riflettere e, levando gli occhi, mi accorsi che il pomeriggio era trascorso e la sera già avanzata, un’altra scoperta affiorò in me, e cioè che in quelle ore io avevo subìto una trasformazione.
Il mio spirito si era spogliato di tutto ciò che aveva preso in prestito dalla signorina Temple o, piuttosto, lei aveva portato via con sé l’atmosfera serena che respiravo quando mi era al fianco ed ora, ritrovandomi nel mio elemento naturale, sentivo muoversi nuovamente in me le antiche passioni. Non era il sostegno che mi veniva a mancare, ma piuttosto lo scopo dei miei sforzi; avevo la forza di essere calma, ma la ragione di esserlo non esisteva più.
Per anni il mio mondo era stato Lowood, la mia esperienza si era formata entro i limiti delle regole e dei sistemi dell’istituto; ora mi ricordavo che il mondo era grande e che un vasto e vario campo di speranze e di timori, di sensazioni e di eccitamenti attendeva coloro che avevano il coraggio di avanzare su quella distesa, di cercare tra i pericoli di cui era irta la vera conoscenza della vita.
Andai alla finestra, l’aprii e guardai fuori.
Qui erano le due ali dell’edificio, là il giardino, poi le mura di Lowood e, più lon tano, le colline che chiudevano l’orizzonte. Gettai uno sguardo rapido su tutti gli altri elementi della scena, per poi fermarmi su quelli più lontani, i picchi azzurrini. Erano quelli che volevo sorpassare; la regione che essi racchiudevano, con le sue rocce e le sue lande d’erica, mi sembrava una prigione, una terra d’esi lio.
Seguii con gli occhi la strada bianca che si snodava ai piedi d’una montagna e quindi si perdeva in una gola tra due colli; come desideravo seguirla più lontano!
Ripensai al giorno in cui avevo viaggiato su quella stessa strada, in cui avevo disceso il versante di quel colle mentre infittiva il buio della sera. Mi sembrava che fosse trascorso un secolo dal giorno in cui ero arrivata a Lowood con la diligenza, e da allora non me ne ero mai allontanata.
Vi avevo trascorso anche le vacanze, perché la signora Reed non mi aveva mai fatta tornare a Gateshead e né lei né alcun membro della sua famiglia era mai venuto a visitarmi.
Non avevo mai avuto contatti, né per lettera né a voce, con il mondo esterno; le regole, i doveri, le abitudini, le nozioni e le voci, le figure, le frasi, i costumi, le preferenze e le antipatie di un collegio: ecco tutto quello che conoscevo della vita.
Ed ora sentivo che non mi bastava. Mi stancai in un pomeriggio della metodica esistenza che conducevo da otto anni.
Desideravo la libertà, anelavo ad essa e pregai per ottenerla, ma mi parve che la brezza alzatasi in quel momento disperdesse ogni parola della mia preghiera.
Allora rinunziai a quella speranza e formulai una più umile domanda; implorai un cambiamento, uno stimolo, ma anche quella supplica parve perdersi nello spazio e quasi disperata gridai: Accordatemi almeno una nuova servitù!.
In quel momento la campana che annunciava l’ora della cena mi chiamò al piano terreno.
Non potei riprendere il corso interrotto dei miei pensieri sino al momento d’andare a letto; ma anche allora, una maestra con la quale dividevo la mia camera mi distrasse dall’argomento che mi stava tanto a cuore dilungandosi in chiacchiere. Non vedevo l’ora che il sonno la riducesse al silenzio, poiché mi sembrava che, se soltanto avessi potuto riflettere un poco sull’idea balenatami mentre stavo alla finestra, la mente mi avrebbe certo suggerito qualche consolante soluzione.
Finalmente la signorina Gryce cominciò a russare.
Era una gallese tozza e robusta e fino allora quelle disarmoniche sonorità nasali mi avevano dato una gran noia, ma quella sera ne accolsi le prime note con piacere; ero al sicuro da ogni interruzione e i miei pensieri fino allora repressi si rianimarono subito.
Una nuova servitù! È una parola che deve avere un signi ficato per me pensavo.
Lo so, perché non suona troppo dolce al mio orecchio; non è come dire libertà, svago, felicità, parole deliziose ma vane per me e così fuggitive che ascoltarne il suono è soltanto una perdita di tempo.
Servitù, invece, è una parola positiva, significa qualche cosa di reale.
Ognuno può servire; l’ho fatto per otto anni, qui. Ora, tutto quello che chiedo è di servire altrove. Potrò ottenerlo con la mia sola volontà? La cosa non è fattibile? Sì, la mira non è poi così difficile! Se soltanto avessi una mente abbastanza fertile per escogitare i mezzi necessari! Mi misi a sedere sul letto, sperando di stimolare la mia men te. Faceva freddo; mi gettai uno scialle sulle spalle e mi rimisi a pensare. Che cosa voglio?
Una nuova occupazione, in una casa nuova, in mezzo a facce nuove, tra nuove circostanze; voglio soltanto questo, perché sarebbe inutile desiderare di meglio.
Come fa la gente per avere un posto nuovo?
Ricorre agli amici, credo, ma io non ho amici.
Molti altri, tuttavia, non hanno amici e sono costretti a cavarsela da sé; qual è la loro risorsa? Non lo sapevo e non trovavo risposta alla mia domanda; allora ordinai al mio cervello di suggerirmi una soluzione, e subito. Esso prese a lavorare febbrilmente; sentivo le tempie martellarmi, ma per circa un’ora brancolai in un caos di pensieri informi e i miei sforzi rimasero senza risultato. Agitata da quella vana fatica, mi alzai, camminai un momento per la stanza, aprii le tende e vidi qualche stella; rabbrividendo di freddo, tornai a letto.
Una fata benefica, durante la mia assenza, aveva certo posato sul mio cuscino la risposta tanto cercata, poiché mentre mi sdra iavo mi venne in mente senza sforzo: Chi cerca occupazione, lo faccia sapere; metta un avviso nell’‘Araldo della Contea’.
Ma come? Io di avvisi non ne so nulla. Le risposte giungevano prontamente e da sé, ora.
Devi mettere l’annuncio e il denaro per pagarlo in una busta indirizzata all’editore dell’‘Araldo’; alla prima occasione porterai la lettera alla posta di Lowton; le risposte dovranno essere dirette a J.E. presso lo stesso ufficio postale; circa otto giorni dopo l’invio della lettera, potrai tornare alla posta, e se qualche risposta sarà arrivata, agirai a seconda del suo contenuto. Elaborai e rielaborai con cura lo schema della lettera e quando la mia mente l’ebbe assimilato e la sua forma fu ben chiara, mi addormentai soddisfatta. All’alba ero in piedi e, prima che suonasse la campana della sveglia, il mio annuncio era già scritto e chiuso nella busta con l’indirizzo bell’e pronto.
Diceva così: Una signorina abilitata all’insegnamento desidera collocarsi presso una famiglia con figli al disotto dei quattordici anni.
.
Ella è in grado di impartire tutte le nozioni normalmente inerenti a una buona educazione inglese, oltre al francese, al disegno e alla musica.
.
Indirizzare le offerte a J. E., Fermo posta, Lowton, Contea di ***.
Questa lettera rimase chiusa tutto il giorno nel mio cassetto; dopo il tè, chiesi alla nuova direttrice il permesso di recarmi a Lowton per sbrigare alcune commissioni per me e per qualche altra maestra; il permesso mi fu subito accordato e io mi misi in cammino.
Avevo da percorrere due miglia e la sera era umida, ma ancora chiara; entrai in due o tre negozi, impostai la lettera e tornai a casa sotto una pioggia dirotta, con le vesti inzuppate, ma il cuore leggero.
La settimana che seguì mi parve lunga; tuttavia, al pari di tutte le cose terrene, giunse anch’essa al suo termine, e verso il tramonto di una bella giornata autunnale mi misi di nuovo in cammino sulla strada di Lowton. Era una strada pittoresca; per un tratto seguiva il fiume e poi s’addentrava serpeggiando nella valle; ma quel giorno pensavo troppo alle lettere che potevano o non potevano aspettarmi nel borgo al quale ero diretta, per avere occhi per il paesaggio.
Il pretesto addotto questa seconda volta era di dovermi ordinare un paio di scarpe; così, per prima cosa mi recai dal calzolaio e poi attraversai la via linda e tranquilla che conduceva all’ufficio postale. La direttrice era una vecchia signora, con gli occhiali cerchiati di corno e i mezzi guanti neri.
Ci sono lettere per J. E.? domandai.
Lei mi guardò al disopra degli occhiali, poi aprì un cassetto e vi rovistò a lungo, così a lungo che le mie speranze cominciava no a dileguare; finalmente, ne tolse una carta e, dopo essersela tenuta davanti agli occhiali per cinque minuti buoni, me la porse attraverso il banco, accompagnando il gesto con un’altra occhiata scrutatrice e diffidente: era per J.
E.
Non c’è altro? domandai. Nient’altro mi rispose ed io misi in tasca la lettera e feci ritor no a Lowood.
Non potei aprirla subito; il regolamento mi poneva di essere di ritorno per le otto ed erano già le sette e mezzo.
Diversi doveri mi aspettavano al mio arrivo: bisognava sorve gliare le ragazze durante l’ora di studio, poi quel giorno spettava a me leggere le preghiere e accompagnare le alunne in dormi torio; fatto questo, cenai con le altre maestre, ma anche quando ci ritirammo nelle nostre camere avevo con me l’inevitabile signorina Gryce. La candela era per tre quarti consumata e io tremavo all’idea che terminasse prima che la mia compagna avesse smesso di parlare; per fortuna, la cena sostanziosa che aveva consumato produsse su di lei un effetto soporifero e lei russava già mentre io non avevo ancora finito di svestirmi.
La candela era ridotta a un mozzicone; presi la lettera, sigillata con l’iniziale F, e l’aprii.
Era breve. Se J.
E., che martedì scorso ha fatto l’annuncio, nell’Aral do della Contea di ***, possiede le cognizioni indicate, e se è in grado di fornire informazioni soddisfacenti sia sul suo carattere che sulle sue capacità, le è offerto un posto presso una bambina minore di dieci anni.
Il salario è di trenta sterline annue. J. E.
dovrà inviare referenze, nome, indirizzo e tutte le indicazioni utili alla signora Fairfax, Thornfield presso Millcote, Contea di *** Esaminai a lungo quella lettera; la calligrafia, antiquata e piuttosto incerta, faceva supporre che lo scrivente fosse una signora attempata.
Questo particolare mi riuscì gradito, perché ero assillata dalla paura segreta di incappare in qualche tranello, agendo così da sola e di mia testa e, soprattutto, volevo che i miei tentativi si concludessero in modo giusto ed onorevole; volevo, insomma, che tutto fosse en règle;* ora, la presenza di un vecchia signora mi sembrava una garanzia.
La signora Fairfax!
Me la figurai vestita di nero e con una cuffia vedovile; rigida, forse, ma non scortese, un modello della vecchia rispettabilità inglese.
Thornfield!
Era certo il nome della sua casa, una casa linda ed ordinata, senza dubbio, sebbene non mi riuscisse di immaginarla con precisione. Millcote, Contea di ***; rispolverai i miei ricordi della carta d’Inghilterra.
Sì, la vedevo, tanto la regione che la sua città.
Rispetto alla remota Contea nella quale risiedevo, era più vicina a Londra di settanta miglia, e ciò costituiva un’attrattiva per me.
Desideravo tanto andare dove vi fosse vita e movimento! Millcote era una grande città mani * In regola. fatturiera sulle rive dell’El*** molto movimentata, certamente. Tanto meglio, almeno sarebbe stato un cambiamento radicale.
Non che la mia fantasia fosse molto attratta dall’idea di una selva di lunghi comignoli e di nubi di fumo, ma è probabile, mi dissi, che Thornfield sia un po’ fuori città.
In quel momento cadde il piattino del candeliere e il luci gnolo si spense.
Il giorno dopo dovetti intraprendere altri passi; non potevo più tenermi chiusi in petto i miei progetti, dovevo confidarli a qualcuno, se volevo che riuscissero.
Così, chiesto e ottenuto un colloquio con la direttrice durante la ricreazione pomeridiana, le dissi che avevo la prospettiva di una nuova occupazione per la quale mi si offriva il doppio del mio salario attuale , e la pregai di parlarne al signor Brocklehurst, o a qualche altra persona del comitato, e di appurare se mi avrebbero permesso di citare i loro nomi quali referenze.
Lei cortesemente accettò di fare da mediatrice in quella faccenda e il giorno dopo ne informò il signor Brocklehurst, il quale disse che occorreva scrivere alla signora Reed, essendo la mia tutrice naturale.
Così, fu inviata una lettera a quella signora, la quale rispose che potevo fare come volevo, perché da molto tempo aveva rinunciato a interferire nei miei affari.
Questa risposta fece il giro di tutti i membri del comitato e finalmente, dopo un’attesa che mi parve assai noiosa, mi venne dato formale permesso di migliorare la mia condizione, se lo potevo, con l’assicurazione che, essendomi io sempre comportata bene a Lowood sia come allieva che come maestra, mi avrebbero rilasciato anche un certificato in favore del mio carattere e delle mie capacità firmato dagli ispettori dell’istituzione.
Infatti, entro un mese all’incirca ricevetti tale certificato, ne spedii una copia alla signora Fairfax e ricevetti la sua risposta, nella quale lei si diceva soddisfatta e fissava per quindici giorni dopo la data del mio arrivo a casa sua.
Mi occupai dei preparativi per la partenza e quella quindi cina passò in fretta.
Non avevo un corredo molto ricco, anche se era adeguato ai miei bisogni, e un giorno, l’ultimo della mia permanenza a Lowood, mi bastò per fare il baule, lo stesso che avevo portato con me da Gateshead otto anni prima.
Il baule fu legato e munito del cartellino con la destinazione.
Entro mezz’ora sarebbe venuto a prenderlo il vetturino che doveva trasportarlo a Lowton, dove io stessa mi sarei recata la mattina dopo di buon’ora per prendere la diligenza.
Avevo spazzolato il vestito di panno nero che doveva servirmi per il viaggio, preparato il cappello, i guanti e il manicotto; ispezionato tutti i miei cassetti per assicurarmi di non avervi dimenticato nulla, ed ora, non avendo altro da fare, mi sedetti, cercando di riposare.
Ma non ci riuscii; sebbene fossi stata in piedi tutto il giorno, non potevo stare ferma: ero troppo eccitata. Una fase della mia vita si chiudeva quella sera, un’altra sarebbe comin ciata il giorno dopo.
Era impossibile dormire in quell’intervallo; avrei vegliato, in preda a una febbrile agitazione, fino a che il cambiamento si fosse effettuato.
Signorina, mi disse un’inserviente mentre camminavo su e giù per il corridoio come un’anima in pena c’è una persona, abbasso, che desidera parlarle.
Il vetturino pensai, e senza far domande corsi via.
Stavo passando davanti alla porta socchiusa di un salottino interno, dove di solito si riunivano le maestre, diretta in cucina, quando una donna corse fuori da quella porta.
È lei, è lei, ne sono sicura! L’avrei riconosciuta in qualsiasi luogo! esclamò la sconosciuta prendendomi una mano e obbli gandomi a fermarmi.
Avevo davanti a me una donna vestita come una bambinaia elegante, matronale ma ancor giovane e belloccia, con occhi e capelli neri e un incarnato molto vivo.
Dunque, chi sono?
mi domandò con una voce ed un sorriso che mi parve riconoscere.
Non mi avrà dimenticata del tutto, vero, signorina Jane? Un momento dopo ero tra le sue braccia e la coprivo di baci.
Bessie! Bessie!
Bessie!
non sapevo dire altro, mentre lei piangeva e rideva al tempo stesso, e così allacciate entrammo nel salottino.
Accanto al caminetto acceso vidi un bimbo di circa tre anni, in pantaloni lunghi e giacca a quadri.
È mio figlio disse subito Bessie.
Allora sei maritata, Bessie.
Sì, da quasi cinque anni; ho sposato Robert Leaven, il cocchiere, e oltre a Bob ho una bambina piccola che ho chiamato Jane.
Non sei più a Gateshead?
Sì, nella portineria; il vecchio custode se n’è andato.
E come stanno tutti?
Parlami di loro, Bessie; ma prima siediti, e tu, Bobby, non vuoi venire sulle mie ginocchia?
Ma Bobby preferì arrampicarsi in grembo alla mamma.
Lei non si è fatta molto alta, signorina Jane, né molto robu sta continuò la signora Leaven. Direi che non l’hanno trattata molto bene, qui.
La signorina Reed è più alta di lei di tutta la testa e Georgiana è robusta due volte tanto.
Georgiana sarà bella, no?
Molto bella. È stata a Londra, l’inverno scorso, con sua madre, e tutti l’ammiravano.
Un giovane lord si è innamorato di lei, ma la famiglia si è opposta al matrimonio e, sa che cosa fecero?, decisero di fuggire, ma furono scoperti e ricondotti indietro.
Fu la signorina Eliza a scoprirli; io credo che sia invi diosa, e adesso lei e la sorella vivono insieme come cani e gatti, bisticciando di continuo.
Che ne è di John Reed? Oh, non si può dire che dia a sua madre molte soddisfazioni. Lo misero in collegio, ma fu bocciato, si dice, mi pare...
I suoi zii avrebbero voluto che studiasse legge; ma è un giovane così dissipato, che non ne caveranno mai niente di buono, temo.
Che aspetto ha?
È alto e alcuni lo giudicano un bel giovane, ma ha le labbra così grosse!
E la signora Reed?
È sempre robusta e di viso si conserva bene; ma mi sembra inquieta, scontenta.
La condotta del signor John la preoccupa... spende troppo denaro. È stata lei a mandarti qui, Bessie? Oh, no.
Ma è tanto tempo che desideravo rivederla, signorina, e quando ho saputo che era arrivata una sua lettera e che stava per trasferirsi altrove, mi sono decisa a mettermi in viaggio per venire a salutarla, prima che andasse troppo lontano.
Temo, Bessie, che il mio aspetto ti abbia delusa dissi ridendo, poiché mi ero accorta che lo sguardo di Bessie, sebbene affet tuoso, non esprimeva davvero ammirazione. No, signorina Jane, non proprio.
Lei è carina e si presenta come una signora; non mi aspettavo di più, perché non era una bellezza da piccola.
Sorrisi alla franca risposta di Bessie; sentivo che era giusta, ma confesso che non rimasi indifferente al fatto che non fosse lusinghie ra; a diciotto anni non v’è chi non desideri piacere e la convinzione che il nostro aspetto non potrà secondare questo desiderio provoca un sentimento che non è certo di soddisfazione.
Ma lei è intelligente e certo anche istruita continuò Bessie a mo’ di consolazione.
Che cosa sa fare?
Sa suonare il piano?
Un poco. Ve n’era uno nella stanza.
Bessie l’aprì e mi pregò di suonare qualche cosa; suonai un paio di valzer e lei ne fu incantata.
Le signorine Reed non suonano così bene!
esclamò con entusiasmo.
L’ho sempre detto che in quanto ad istruzione lei le avrebbe sorpassate.
Sa anche disegnare? Ecco uno dei miei quadri là sopra il caminetto.
Era un paesaggio all’acquarello e ne avevo fatto dono alla direttrice quale ringraziamento per la sua benevola intercessione in mio favore presso il comitato; lei l’aveva fatto incorniciare e mettere sotto vetro.
È splendido, signorina Jane!
Il maestro di disegno delle signorine Reed non potrebbe dipingerne di più belli; quanto alle signorine, non ne sarebbero mai capaci.
E ha imparato anche il francese?
Sì, Bessie, lo leggo e lo parlo. E sa ricamare in bianco e a colori?
Sì.
Lei è proprio una dama, signorina Jane!
Sapevo che lo sarebbe diventata.
Si farà strada anche senza l’appoggio dei parenti.
Ma volevo chiederle una cosa; ha mai avuto notizie da parte della famiglia di suo padre, gli Eyre?
Mai. Ebbene, ricorderà che la signora diceva sempre che erano poveri e miserabili, e può darsi che poveri lo siano; ma credo che sia gente fine non meno dei Reed.
Un giorno, circa sette anni fa, venne a Gateshead un certo signor Eyre e chiese di vedere sua nipote; la signora rispose che lei era in collegio a cinquanta miglia di distanza e quel signore ne fu desolato, perché non poteva trattenersi; era in procinto di partire per un paese lontano e il bastimento salpava da Londra il giorno dopo.
Aveva l’aspetto di un vero gentiluomo e credo che fosse il fratello di suo padre.
Per quale paese partiva, Bessie? Per un’isola a migliaia di miglia da qui...
un’isola dove fanno il vino, così mi ha detto il maggiordomo.
Madera? suggerii.
Sì, il nome è proprio quello.
E allora partì? Sì, non rimase in casa che qualche minuto.
La signora fu mol to altezzosa con lui e dopo lo chiamò un basso commerciante.
Mio marito pensò che fosse un mercante di vino. È molto probabile, dissi o forse impiegato o agente di un mercante di vino. Bessie ed io ci intrattenemmo ancora per un’ora a parlare del passato, poi dovette lasciarmi.
La vidi ancora per qualche minuto il mattino dopo a Lowton, mentre aspettavo la diligen za.
Ci separammo definitivamente sotto l’arco che portava lo stemma dei Brocklehurst; lì ognuna prese la sua strada; lei si incamminò verso il poggio di Lowood, in cima al quale passava la carrozza di posta che doveva ricondurla a Gateshead, io salii sul veicolo che m’avrebbe condotta verso i miei nuovi doveri ed una nuova vita, nei dintorni a me sconosciuti di Millcote.
Capitolo XI Un nuovo capitolo in un romanzo è come un nuovo atto in una commedia; e nel momento in cui io alzo il sipario, questa volta, lettore, devi immaginarti una stanza della locanda George, a Millcote, con le pareti coperte di una carta a grandi disegni come se ne trovano soltanto negli alberghi; anche il tappeto, i mobili, i ninnoli sopra il caminetto, le stampe, tra le quali figu rano un ritratto di Giorgio III, un altro del principe di Galles e una rappresentazione della morte di Wolfe, sono comuni a tutte le locande.
Tutto questo lo vidi al lume di un lampada a olio che scende dal soffitto e di un fuoco bene acceso, presso il quale mi siedo ancora avvolta nel mantello e con il cappello in testa; l’ombrello e il manicotto li ho posati sul tavolo e in quel tepore mi libero a poco a poco dell’umido e del freddo che mi intirizziscono dopo un viaggio di sedici ore compiuto in una rigida giornata d’ottobre: avevo lasciato Lowton alle quattro del mattino ed ora il campanile di Millcote batteva le otto.
Lettore, benché io sembri a mio agio, seduta qui comodamen te, non ho lo spirito tranquillo.
Credevo che qualcuno sarebbe venuto a ricevermi alla diligenza e mi ero guardata attorno ansiosamente, mentre scendevo la scaletta offertami dal posti glione, sperando di sentir pronunziare il mio nome, di vedere lì presso una carrozza che mi aspettasse per condurmi a Thornfield.
Invece, non c’era anima viva e, quando chiesi al cameriere se fosse venuto qualcuno a cercare una certa signorina Eyre, ne ebbi una risposta negativa; così, non mi rimase altro che farmi accompagnare in una camera, dove ora sto aspettando con la mente turbata da ogni sorta di dubbi e di paure.
È una strana sensazione, per un’inesperta giovinetta, tro varsi completamente sola al mondo, lontana da luoghi e volti familiari, senza sapere se potrà raggiungere il porto al quale è diretta, mentre infiniti ostacoli le precludono il ritorno a quello che ha lasciato.
Il fascino dell’avventura a tutta prima addolcisce questa sensazione, la fiamma dell’orgoglio la riscalda; ma poi la paura comincia a farsi strada ed io ne sentii la stretta quando m’accorsi che mezz’ora era trascorsa ed ero ancora sola.
Decisi di suonare il campanello.
Vi è nelle vicinanze un luogo che si chiama Thornfield?
domandai al cameriere che si presentò.
Thornfield? Non so, signora... Vado a informarmi.
Uscì, ma fu subito di ritorno: È lei la signorina Eyre?
mi chiese. Sì.
C’è una persona che l’aspetta.
Saltai in piedi, presi ombrello e manicotto e scesi in fretta nell’atrio; un uomo aspettava davanti alla porta dell’albergo e sulla strada fiocamente illuminata vidi ferma una carrozza a un cavallo.
È quello il suo bagaglio?
domandò bruscamente l’uomo quando mi scorse, additando il mio baule posato in un angolo.
Sì.
Allora lo caricò sul veicolo, che era una specie di calesse, poi salii anch’io, ma prima che chiudesse lo sportello gli domandai quanto fosse distante Thornfield.
Circa sei miglia. Quanto tempo impiegheremo per arrivare? Un’ora e mezzo press’a poco.
Chiuse lo sportello, salì a cassetta e ci avviamo.
Procedevamo piano e così ebbi agio di riflettere; ero contenta che finalmente il termine del mio viaggio fosse prossimo e, appoggiando la testa allo schienale di quella comoda, anche se inelegante vettura, mi abbandonai ai miei pensieri.
È probabile, dicevo tra me a giudicare dalla modestia di quest’equipaggio, che la signora Fairfax sia una persona che non cerca di comparire; tanto meglio.
Una volta sola ho vissuto in casa di gente ricca, ed ero tanto infelice. Chissà se vive sola con la bambina? In questo caso, se è appena appena un po’ cortese, riuscirò certamente ad andare d’accordo con lei. In ogni modo, farò del mio meglio; peccato, però, che anche facendo del pro prio meglio non sempre si riesca a farsi volere bene. Quando entrai a Lowood tenni fede a questo proponimento e mi portò fortuna, ma con la signora Reed ricordo bene che ne ebbi in cambio solamente rimproveri e parole sprezzanti. Prego Dio che la signora Fairfax non sia una seconda signora Reed; se poi lo fosse, non sono obbligata a rimanere da lei!
Nel peggiore dei casi, cercherò un altro posto.
Chissà se manca ancora molto ad arrivare?
Abbassai il vetro e guardai fuori; Millcote era alle nostre spalle e, a giudicare dal numero delle sue luci, doveva essere una grande città, molto più grande di Lowton.
Ora, da quel che potevo vedere, stavamo attraversando un villaggio, ma tutta la regione era disseminata di case e mi sembrava diversa da quella di Lowood, più popolata e meno pittoresca; più animata, ma meno romantica.
La strada era fangosa ed ineguale, la notte nebbiosa; il coc chiere lasciava che il cavallo andasse al passo, così anziché un’ora e mezzo credo che ne impiegammo due; finalmente si volse verso di me e disse: Ora siamo poco distanti da Thornfield.
Guardai fuori di nuovo; passavamo davanti a una chiesa.
Vidi profilarsi contro il cielo il suo tozzo campanile e udii l’oro logio scandire un quarto; vidi anche, su di una collina, una fila di lumi che indicavano un villaggio, o forse un piccolo borgo.
Circa dieci minuti dopo, il cocchiere scese e aprì due cancelli, che si chiusero con fracasso non appena li oltrepassammo. Risalimmo lentamente un largo viale ed arrivammo davanti a una casa. Si vedeva brillare un lume dietro le tende di una finestra a loggia, tutto il resto era al buio. La carrozza si fermò davanti alla porta centrale, che fu aperta da una cameriera; scesi ed entrai in casa.
Vuol seguirmi da questa parte, signora?
mi disse la ragazza, e io attraversai dietro a lei una vasta anticamera quadrata con alte porte tutt’attorno; fui introdotta in una stanza dove il fuoco e le candele diffondevano una luce così chiara, che a tutta prima ne rimasi abbagliata, dopo il buio nel quale avevo viaggiato per due ore; quando potei vedere ciò che mi circondava, un quadro piacevole e accogliente si presentò ai miei occhi.
Mi trovavo in un confortevole salotto; accanto al caminetto, dove il fuoco scoppiettava allegramente, vi era un tavolo rotondo e in un’antiquata poltrona dall’alto schienale era seduta la più graziosa, piccola signora d’una certa età che si possa immagina re, vestita di seta nera, con un grembiule di mussolina bianca e una cuffia da vedova sui capelli.
Proprio così mi ero raffigurata la signora Fairfax, soltanto che la mia immagine era un po’ più imponente e non aveva un’espressione così dolce. La vecchia signora era occupata a fare la calza e un grosso gatto stava accoccolato ai suoi piedi; insomma, nulla mancava a rendere completo quel quadro ideale di benessere domestico.
Sarebbe stato difficile desiderare una presentazione più rassi curante per una nuova istitutrice; non vi era traccia né di quella solennità che imbarazza, né di quel fasto che opprime; inoltre, quando entrai, la signora si alzò subito e mi si fece premurosa mente incontro.
Come sta, mia cara? Ho paura che il viaggio sia stato noioso. John guida così piano... Ma lei deve avere freddo, venga vicino al fuoco. La signora Fairfax, credo? domandai. Sì, infatti; si sieda, la prego.
Mi condusse alla sua poltrona, mi levò lo scialle e cominciò a slacciare i nastri del mio cappello.
Io la pregai di non darsi tanta pena.
Oh, non è niente.
Le sue mani devono essere intirizzite. Leah, prepara un po’ di vino caldo e qualche panino. Ecco le chiavi della dispensa.
E così dicendo si tolse di tasca un grosso mazzo di chiavi e lo consegnò alla donna.
S’accosti di più al fuoco continuò.
Ha portato con sé il suo bagaglio, mia cara?
Sì, signora.
Lo farò mettere in camera sua disse, e uscì in fretta. Mi tratta come se fossi un’ospite pensai. Non mi aspet tavo certo una simile accoglienza; anzi, ero sicura di trovare freddezza ed alterigia.
Per quello che ne so, non è così che si tratta un’istitutrice; ma è meglio non rallegrarsi troppo presto.
La signora ritornò e tolse da sé il lavoro a maglia e qualche libro dal tavolo per far posto al vassoio che Leah portava; poi, mi offrì lei stessa i rinfreschi.
Mi sentivo confusa d’essere oggetto di tante attenzioni che mai prima di allora mi erano state usate, e per di più da parte di una persona che era la mia nuova padrona; ma poiché si comportava come se tutto ciò fosse naturale, pensai che era meglio accettare tranquillamente le sue cortesie.
Avrò il piacere di conoscere questa sera la signorina Fai rfax?
le domandai dopo aver gradito quello che mi offriva.
Come dice, mia cara? Sono un poco sorda.
Mi rispose, accostando l’orecchio alla mia bocca.
Ripetei la domanda più distintamente.
La signorina Fairfax?
Ah, vuol dire la signorina Varens.
Varens è il nome della sua futura allieva.
Non è sua figlia?
No, io non ho famiglia.
Avrei voluto chiederle quali fossero i legami che la univano alla signorina Varens, ma ricordai che non era buona educazione fare troppe domande; inoltre, ero certa che tra breve ne sarei stata informata.
Sono così contenta, continuò la vecchia signora, sedendosi di fronte a me e prendendo il gatto in grembo sono così contenta che lei sia arrivata! Sarà piacevole vivere qui con un po’ di com pagnia. A dire il vero, qui si sta bene sempre; Thornfield è una vecchia villa, un po’ trascurata, ora, ma sempre bella e decorosa. Tuttavia, in inverno, ci si sente tristi anche in una bella casa, tristi e soli.
Leah è certamente una brava ragazza e John e sua moglie sono gente di buon senso, ma, capisce, sono soltanto persone di servizio, e non si può parlare con loro da pari a pari; bisogna tenerle a debita distanza, se non si vuole perdere la propria autorità.
L’inverno scorso da novembre a febbraio non abbiamo visto anima viva, eccetto il macellaio e il portalettere; mi aveva preso la malinconia, a passare qui così sola una sera dopo l’altra.
Ogni tanto chiamavo Leah perché mi leggesse qualche cosa, ma non credo che fosse un compito piacevole per lei; doveva sentirsi come confinata.
In primavera e in estate le cose vanno meglio; è tutto diverso quando c’è il sole e le giornate sono lunghe; poi, al principio dell’autunno, è giunta la piccola Adèle Varens con la sua bambinaia; un bambino porta sempre un po’ di vita in una casa e adesso che anche lei è qui, signorina, il mio umore sarà molto più allegro.
Mi sentii veramente intenerita, udendo parlare così quella degna signora, e avvicinai un po’ di più la mia seggiola alla sua esprimendole il sincero desiderio che la mia compagnia le riu scisse gradita quanto lei sperava.
Ma non voglio trattenerla di più, questa sera concluse lei. È quasi mezzanotte e lei ha viaggiato tutto il giorno; deve essere stanca. Se si è riscaldata bene, l’accompagnerò in camera sua.
Le ho fatto preparare una stanza vicino alla mia; è piccola, ma ho pensato che forse ci si troverà meglio che non in quelle grandi che danno sulla facciata. Certo là i mobili sono migliori, ma mi sembrano così tristi e solitarie, che io non ci ho mai dormito. La ringraziai per quella scelta avveduta, e siccome ero davvero stanca del viaggio, confessai che mi ritiravo volontieri. Prese il candeliere e io la seguii.
Prima andò ad assicurarsi che la porta d’ingresso fosse chiusa, ne tolse la chiave, e poi si diresse verso la scala; gli scalini e la balaustra erano di quercia e l’alta finestra del pianerottolo era protetta da un’inferriata; quella finestra e la lunga galleria sulla quale si aprivano le porte della camera da letto conferivano alla casa un aspetto più di chiesa che di villa.
Sulla scala e nella galleria si respirava quell’aria umida e fredda che suggerisce l’idea di scuri e deserti sotterranei e fui contenta quando finalmente entrai in camera mia e la trovai piccola ed arredata in uno stile semplice e moderno.
Quando la signora Fairfax mi ebbe gentilmente augurato la buonanotte e io, chiusa la porta, potei guardarmi attorno con mio agio, la sgradevole impressione suscitata in me dall’immensa anti camera deserta, dal buio scalone e dalla lunga e fredda galleria, fu presto cancellata dall’aspetto allegro ed accogliente della mia cameretta, e soltanto allora ricordai che, dopo una giornata di fatica fisica e di ansietà mentale, ero finalmente giunta in porto.
Un’onda di gratitudine mi gonfiò il cuore e, inginocchiandomi accanto al letto, resi grazie a chi erano dovute, senza dimenticare, prima di rialzarmi, di chiedere a Dio di aiutarmi nei giorni futuri e di rendemi degna della benevolenza che mi veniva sinceramente offerta prima ancora d’averla meritata.
Il mio letto non ebbe spine quella notte, né timori la mia solitudine.
Affranta e felice al tempo stesso, mi addormentai profondamente e quando mi svegliai era giorno fatto.
Come mi sembrò gaia la mia camera, ora che il sole, bril lando attraverso le tende azzurrine della finestra, mi mostrava le pareti tappezzate di carta chiara e il bel tappeto che copriva il pavimento!
Il contrasto con il nudo assito e i muri a calce di Lowood era così vivo, che il mio spirito ne fu tutto allietato. Le cose esterne hanno un grande effetto sulla gioventù; pensai che cominciava per me una vita più bella, la quale mi avreb be arrecato, sì, spine e dolori, ma anche fiori e soddisfazioni. Stimolate dal cambiamento d’ambiente e dal nuovo campo aperto alla speranza, tutte le mie facoltà erano in tumulto; non posso definire con esattezza che cosa mi aspettassi, ma certo qualche cosa di piacevole, non subito forse, ma in un avvenire non troppo lontano.
Mi alzai e mi vestii con cura; costretta alla semplicità, poiché non possedevo abiti eleganti, ero per natura linda e ordinata.
Non era mia abitudine sdegnare le apparenze o non curarmi dell’impressione che facevo; al contrario, desideravo sempre presentarmi come meglio mi era possibile e riuscire attraente quanto me lo permetteva la mia mancanza di bellezza.
Qualche volta mi rincresceva di non essere più carina; avrei voluto avere un incarnato roseo, il naso diritto e una piccola bocca rossa; avrei voluto essere alta e ben fatta, e giudicavo una disgrazia essere invece così piccola e pallida, avere fattezze così marcate e irregolari.
Ma perché quel desiderio e quei rimpianti?
Sarebbe difficile spiegarlo e, allora, non avrei saputo dirlo con precisione nemmeno a me stessa; eppure vi era una ragione, ed era anche logica e naturale.
Tuttavia, quando mi fui ben lisciati i capelli ed ebbi indossato il mio vestito nero, il quale, per quanto di foggia quacchera, aveva almeno il merito di andarmi quasi a pennello, e mi fui accomodato il collettino bianco, mi parve di potermi degnamente presentare alla signora Fairfax e alla mia nuova allieva, senza ispirare antipatia.
Aprii la finestra e, dopo essermi assicurata di aver lasciato tutto in ordine sul mio tavolo da toilette, uscii.
Percorsi la lunga galleria, dove i passi erano attutiti da una stuoia, scesi la lucida scala di quercia e raggiunsi la sala d’in gresso, dove mi fermai a guardare i quadri appesi alle pareti , il lampadario di bronzo che scendeva dal soffitto e un grande orologio dalla cassa di quercia intagliata che il tempo aveva reso nera come l’ebano.
Tutto mi sembrava grandioso ed imponente, ma il fatto è che io allora non ero avvezza al lusso e alle gran dezze.
La porta d’ingresso, a cristalli, era aperta e ne approfittai per uscire.
Era una bella mattina d’autunno; il sole brillava senza nubi sugli alberi ingialliti e sui campi ancora verdi; giunta in mezzo al prato, mi volsi a guardare la facciata della casa.
Era una costruzione a tre piani di considerevoli proporzioni, anche se non proprio vasta; sembrava l’abitazione di un ricco possidente, più che la villa di un signore, ma i muri merlati le davano un aspetto pittoresco.
La grigia facciata spiccava contro lo sfondo buio di un boschetto abitato dalle cornacchie, che ora volteggiavano sul parco e sui campi per calarsi poi su una prateria al di là di un alto steccato, dove una fila di vecchissime robinie nodose e robuste come querce spiegava l’origine e il nome della villa.
Più lontano si scorgevano le colline, non così alte come quelle di Lowood, e meno rocciose, meno simili a barriere che mi separassero dal mondo esterno; queste erano dolci e solitarie abbastanza per fare di Thornfield un eremo che mai mi sarei aspettata di trovare nei pressi d’una località movimentata come Millcote. Sul versante di una di quelle col line s’arrampicava un paesello i cui tetti si confondevano con gli alberi; la chiesa del distretto era più vicina a Thornfield: se ne scorgeva il vecchio campanile in cima a un poggio a metà strada tra la villa e i cancelli.
Mentre godevo di quel placido paesaggio e dell’aria pura ed ascoltavo divertita il gracidare dei corvi, osservavo tuttavia anche l’alta facciata grigia della casa, pensando ch’era ben grande per una piccola donna sola come la signora Fairfax.
In quel momento, la vidi comparire sulla soglia. Come?
Già fuori?
mi disse.
Vedo che è mattiniera.
Le andai incontro e fui accolta con un abbraccio e una stretta di mano.
Le piace Thornfield?
mi domandò.
Le risposi che mi piaceva molto. Sì, è proprio un bel posto.
Ma finirà con l’andare in rovina aggiunse se il signor Rochester non si deciderà ad abitarvi, o per lo meno a tornarvi un po’ più spesso.
Le grandi case e i bei terreni richiedono la presenza del proprietario. Il signor Rochester?
esclamai.
Chi è?
Il padrone di Thornfield mi fu risposto tranquillamente. Non sapeva che si chiama Rochester?
Non lo sapevo, anzi, non ne avevo mai sentito parlare.
Ma la vecchia signora sembrava considerare l’esistenza del signor Rochester come un fatto naturalmente sottinteso, di cui tutti dovessero essere a conoscenza.
Credevo dissi che Thornfield appartenesse a lei, signora Fairfax.
A me!
Dio la benedica, figliola; che idea!
Appartenere a me!
Io sono soltanto la governante, l’amministratrice.
È vero che per parte di madre sono lontanamente imparentata ai Rochester, o per lo meno lo era mio marito.
Mio marito era pastore, e aveva la cura della parrocchia di Hay, quel paesino che si vede sulla collina; la chiesa vicino ai cancelli era la sua.
La madre dell’attuale signor Rochester era una Fairfax e cugina in secondo grado di mio marito.
Ma io non ho mai tenuto conto di questa parentela e, in realtà, per me non esiste. Mi considero semplicemente una governante qualsiasi; il padrone è sempre cortese con me e non chiedo altro. E la bambina, la mia alunna? È la pupilla del signor Rochester, il quale mi ha incaricata di trovare per lei una istitutrice.
Credo sia sua intenzione far la educare qui... Eccola che viene con la sua bonne,* come la chiama lei.
Così l’enigma era spiegato.
Quella piccola vedova affabile e buona non era una gran signora, ma una dipendente come me.
Non per questo mi riusciva meno simpatica, anzi, ero contenta che fosse così. L’eguaglianza tra me e lei esisteva di fatto; non era soltanto il risultato della sua condiscendenza.
Tanto meglio; mi sarei sentita più libera.
Mentre riflettevo su questa scoperta, una bambina, seguita dalla bambinaia, giunse correndo attraverso il prato.
Osservai la mia allieva, che a tutta prima non sembrò accorgersi di me: non doveva avere più di sette o otto anni, ed era esile, con un * Bambinaia.
viso pallido e delicato e una folta capigliatura che le ricadeva in riccioli sulle spalle. Buon giorno, signorina Adèle disse la signora Fairfax. Venga a salutare la sua istitutrice.
Le insegnerà molte cose e la farà diventare la compita signorina che lei dovrà essere un giorno.
La bambina si avvicinò.
C’est là ma gouvernante?* domandò additandomi alla sua bambinaia.
Mais oui, certainement** rispose la donna. Sono straniere?
domandai meravigliata di udirle parlare francese. La bambinaia lo è, e anche Adèle è nata sul Continente. Credo, anzi, che vi sia sempre vissuta sino a sei mesi fa. Quand’è arrivata non sapeva una parola d’inglese, ora lo parla già un pochino.
Io non la capisco, perché vi mischia tante parole fran cesi, ma credo che lei, signorina, non avrà alcuna difficoltà.
Per fortuna, avevo imparato quella lingua proprio da una francese, e poiché avevo sempre cercato di conversare più spesso che potevo con la signora Pierrot, e negli ultimi sette anni mi ero abituata ad imparare a memoria ogni giorno un brano francese, applicandomi a migliorare il mio accento e ad imitare il più possibile la pronuncia della mia insegnante, avevo acquisito una certa correttezza di linguaggio ed una familiarità che mi davano la certezza di cavarmela bene con la signorina Adèle.
Lei venne a darmi la mano, quando apprese chi fossi e, mentre la conducevo a colazione, le rivolsi qualche parola nella sua lingua.
Dapprima mi rispose brevemente, ma dopo, quando fummo a tavola e lei mi ebbe fissata per una decina di minuti con i suoi grandi occhi castani, cominciò a chiacchierare spedita.
Oh! esclamò in francese.
Lei parla bene la mia lingua come il signor Rochester, così potrò parlare con lei come parlo con lui, e anche Sophie potrà parlare.
Sarà contenta, perché nessuno qui la capisce; nemmeno la signora Fairfax. Sophie è la mia bambinaia; ha attraversato il mare con me su un grosso bastimento con un fumaiolo che gettava fuori tanto fumo! Mi sono sentita male e così * È questa la mia istitutrice?
** Sì, proprio. pure Sophie e il signor Rochester. Lui stava sdraiato su un divano in una bella stanza che chiamavano salone, e Sophie ed io su due lettini in un’altra stanza. Sono quasi caduta da quel letto, tanto era stretto. E... signorina, qual è il suo nome?
Eyre, Jane Eyre.
Aire?
Non lo so dire.
Dunque, il bastimento si fermò la mat tina, prima che si alzasse il sole, davanti a una grande città, una grandissima città dalle case tutte nere e coperte di fumo.
Non somigliava affatto alla bella chiara cittadina che avevo lasciata.
Il signor Rochester mi ha presa in braccio e siamo scesi a terra attraverso una passerella, e Sophie dietro.
Poi siamo saliti in una carrozza che ci ha condotti ad una bella casa, molto grande, più bella e più grande di questa, che si chiamava albergo.
Ci rimanemmo quasi una settimana. Io e Sophie andavamo tutti i giorni a passeggio in un bel posto pieno di alberi, che era il parco. C’erano anche molti altri bambini e una vasca con gli uccelli ai quali gettavo briciole di pane.
Riesce a capirla anche quando parla così in fretta?
mi chiese la signora Fairfax. La capivo benissimo, perché ero abituata al chiacchierio di Madame Pierrot. Vorrei continuò la buona signora che le facesse qualche domanda sui suoi genitori. Chissà se se li ricorda? Adèle, dissi allora con chi abitavi nella bella cittadina della quale hai parlato? Tanto tempo fa ci vivevo con la mamma, ma poi lei è andata dalla Santa Vergine. La mamma mi insegnava a ballare, a cantare e a recitare versi.
Tanti signori e tante belle signore venivano a trovarla, e allora io ballavo, oppure la mamma mi metteva sulle loro ginocchia e mi faceva cantare; mi piaceva tanto...
vuol sentirmi cantare?
Poiché aveva finito la colazione, le permisi di darmi un saggio delle sue capacità.
Scese dalla sedia e venne a sedersi sulle mie ginocchia; poi, giungendo con modestia le piccole mani, gettò indietro i ricci, alzò gli occhi al soffitto e cominciò a cantare un’aria d’opera.
Era il lamento d’una donna abbandonata che, dopo aver pianto per la perfidia dell’amante, chiama l’orgoglio in suo aiuto; ordina alla fantesca di coprirla dei gioielli più ric chi, delle vesti più belle, perché ha deciso di affrontare l’ingrato quella notte, a un ballo, e di provargli, con la sua gaiezza, che la sua infedeltà poco l’affligge.
L’argomento era dei meno adatti per una bambina, ma supposi che l’attrattiva di quella strana esibizione consistesse proprio nel sentir modulare da due labbra infantili gli accenti dell’amore e della gelosia, e giudicai la cosa di pessimo gusto.
Adèle cantava con voce sufficientemente intonata e con l’ingenuità dei suoi giovani anni.
Quand’ebbe finito, saltò giù dalle mie ginocchia e disse: Adesso, signorina, le reciterò qualche poesia.
Mettendosi in posa, cominciò: La ligue des rats, fable de La Fontaine.* Declamò la favola con una dizione così accurata e gesti tanto appropriati che, oltre a essere del tutto insoliti in una bambina, provavano l’abilità e l’impegno di chi l’aveva educata.
È stata la mamma a insegnarti questa favola? le doman dai. Sì, e lei la diceva così: Qu’avez vous donc? lui dit un de ces rats; parlez!** E a questo punto mi faceva alzare le mani, così, perché ricordassi di alzare la voce.
Adesso vuole che balli? No, basta così.
Ma dopo che la mamma se ne andò dalla Santa Vergine, con chi hai vissuto? Con Madame Frédéric e suo marito; si occupò di me, ma non era mia parente. E credo che fosse povera, perché la sua casa non era bella come quella della mamma.
Ci rimasi poco, con lei, perché il signor Rochester domandò se volevo venire a vivere in Inghilterra, ed io dissi di sì. L’avevo conosciuto molto prima di Madame Frédéric ed era sempre stato gentile con me, mi regalava giocattoli e bei vestiti. Ma non ha mantenuto la promessa di restare con me, perché dopo avermi accompagnata qui, è partito subito e non lo vedo mai. Dopo la colazione, Adèle ed io ci ritirammo in biblioteca, dove, secondo gli ordini del signor Rochester, a quel che intesi, dovevo dare le lezioni alla sua pupilla. I libri erano quasi tutti chiusi dietro i cristalli delle librerie, ma in uno scaffale trovai allineate tutte le opere scolastiche desiderabili, insieme a libri * Il congresso dei topi, favola di La Fontaine.
** Che c’è? gli disse un topo; parlate!
di letteratura amena, di poesia, di viaggi e a qualche biografia.
Probabilmente, il signor Rochester aveva giudicato che ciò pote va bastare per i gusti d’una istitutrice.
Infatti, per il momento, giudicai quella raccolta più che sufficiente; in confronto ai pochi volumi che di quando in quando mi era riuscito di sfogliare a Lowood, essa sembrava offrire un’abbondante messe di nozioni e molte ore di svago.
Si trovavano anche, in quella stanza, un pianoforte nuovo e d’ottima marca, un cavalletto per dipingere e un paio di globi.
La mia allieva si dimostrò abbastanza docile, sebbene poco incline ad applicarsi; evidentemente, non era abituata ad alcuna occupazione regolare.
Ritenni quindi inopportuno trattenerla a lungo, in principio; così, dopo averle parlato per un po’ e averle assegnato un breve compito verso mezzogiorno, le permisi di tornare dalla bambinaia.
Quanto a me, avrei occupato il pome riggio facendo qualche schizzo destinato a lei. Mentre salivo per prendere carta e matite, la signora Fairfax mi chiamò.
La lezione del mattino è terminata?
mi domandò dalla soglia di una stanza con la porta a due battenti.
La raggiunsi ed entrai dietro a lei in un vasto e sontuoso salotto dai tendaggi e le sedie di velluto rosso; sul pavimento era steso un tappeto turco, le pareti erano rivestite di noce e in una di esse si apriva una grande finestra dai vetri riccamente istoriati, mentre l’alto soffitto era ornato di pregevoli stucchi.
La signora Fairfax stava spolverando due vasi di porcellana rossa posti sopra una credenza.
Che bella stanza! esclamai, guardandomi attorno; non avevo mai visto prima nulla di così elegante. È la sala da pranzo.
Ho aperto la finestra per far entrare un po’ d’aria e un po’ di sole.
L’umidità si accumula nelle stanze disabitate... il salotto, di là, sa di muffa come una cantina.
E additò un grande arco aperto nella parete di fronte alla finestra dal quale scendeva un cortinaggio rosso, sollevato da una parte.
Mi avvicinai e, salendo due gradini, credetti di vedere davanti a me un luogo incantato, tanto apparve fastosa quella sala ai miei occhi di novizia.
Eppure era soltanto un grazioso salotto, con uno più piccolo accanto; tutti e due avevano il pavimento coperto da tappeti bianchi sui quali sembravano sparse vivaci ghirlande di fiori; i nivei stucchi dei soffitti rappresentavano bian chi grappoli d’uva e foglie di vite che, per contrasto, rendevano ancor più acceso il color cremisino dei divani e delle poltrone; sul pallido marmo pario del caminetto brillavano lucidi ninnoli di cristallo di Boemia rosso rubino e, tra le finestre, grandi spec chiere riflettevano quell’insieme di neve e di fuoco.
Come tiene in ordine queste stanze, signora Fairfax!
esclamai. Né polvere, né fodere sui mobili...
Se non fosse per l’aria fredda che ci si respira, si direbbero abitate quotidianamente.
Vede, signorina, il fatto è che, sebbene il signor Rochester venga di rado qui, arriva però sempre all’improvviso e quando torna non gli piace vedere la gente affaccendata; così cerco di tenere sempre tutte le stanze in ordine.
È una persona molto esigente e irascibile il signor Roche ster?
No, non si può dirlo, ma ha i gusti e le abitudini di un signore e vuole che così sia tenuta la sua casa.
A lei piace il signor Rochester? E, in genere, è benvo luto?
Oh, sì.
La sua famiglia è sempre stata rispettata.
Quasi tutte le terre dei dintorni, fin dove arriva l’occhio, appartengono ai Rochester da tempo immemorabile.
Bene, ma, lasciando da parte le sue proprietà, le è simpatico?
È amato per se stesso?
Non ho ragione per non volergli bene e credo che i suoi fittavoli lo stimino un padrone giusto e generoso; ma non è mai vissuto a lungo in mezzo a loro.
Ma non ha qualità particolari?
Insomma, com’è il suo carat tere? Il suo carattere è irreprensibile, a quanto mi pare. Forse è un po’ strambo; ha viaggiato molto e ha visto tante cose e sono convinta che è un uomo colto e intelligente, ma non ho mai parlato a lungo con lui.
Che cos’ha di strano?
Non saprei, non è facile a spiegarsi; nulla che colpisca a prima vista, ma lo si sente quando comincia a parlare.
Non si è mai sicuri se parli sul serio o per burla, se sia contento oppure no. È difficile capirlo bene; io, per lo meno, non lo capisco.
Ma ha poca importanza, poiché è un ottimo padrone. Questo è tutto quanto appresi dalla signora Fairfax sul conto del suo e del mio padrone.
Vi sono persone che sembrano incapaci di definire un carattere, o di osservare e descrivere le particolarità salienti sia degli uomini che delle cose.
La buona signora apparte neva evidentemente a quella categoria; le mie domande l’avevano imbarazzata, ma senza risultato. Il signor Rochester era il signor Rochester, per lei; un gentiluomo, un ricco proprietario e nient’altro.
Lei non chiedeva né indagava oltre e si stupiva del mio desiderio di avere idee un po’ più precise sulla personalità del mio padrone.
Uscendo dalla sala da pranzo, mi propose di farmi conoscere il resto della casa ed io la seguii su e giù, ammirando l’ordine, il buon gusto e la ricchezza che regnavano ovunque; le stanze che davano sul fronte della casa, specialmente, mi parvero belle; altre, al terzo piano, sebbene buie e basse, mi piacquero per il loro carattere antico. I mobili che un tempo avevano arredato gli appartamenti dei piani inferiori, col cambiare delle mode, a poco a poco eran finiti lassù e la incerta luce che entrava dalle piccole finestre mi mostrò letti antichi di cent’anni, cassepanche di quercia o di noce simili ad arche ebraiche con le loro sculture di rami di palme e teste di cherubini; file di sedie venerande dagli alti e stretti schienali; sgabelli ancor più vecchi che recavano sull’imbottitura le tracce di sbiaditi ricami, intessuti da dita sepol te nella tomba da almeno due generazioni.
Tutti quegli oggetti antichi davano al terzo piano della villa di Thornfield l’aspetto di una casa del passato, di un reliquario di memorie.
Ora che era giorno, il silenzio, la penombra, la singolarità di quei recessi mi affascinavano, ma non avrei affatto desiderato riposare una notte in uno di quei vasti letti massicci, chiusi, alcuni, da sportelli di quercia; nascosti, altri, da antiche stoffe inglesi raffiguranti strani fiori, uccelli ed esseri umani che certo sarebbero apparsi ancor più misteriosi nel pallido chiarore della luna.
Qui dorme la servitù?
domandai. No, i servi occupano un quartiere sul retro della casa.
Qui non ci dorme mai nessuno, e credo che se mai ci fosse uno spirito nella villa, abiterebbe in queste stanze.
Lo credo anch’io... Dunque, spiriti non ce ne sono?
No, per quanto io sappia rispose sorridendo la signora.
Neppure nella tradizione?
Thornfield non ha una sua leg genda, o una sua storia di spiriti?
Credo di no.
Eppure si dice che i Rochester siano stati, a loro tempo, una schiatta più violenta che tranquilla; ma forse è proprio per questo che ora riposano in pace nelle loro tombe.
Sì, ... dopo la febbre della vita dormono tranquilli mor morai.
Dove va, adesso, signora Fairfax?
le chiesi, vedendo che si allontanava.
In terrazza; vuol venire a vedere la vista di lassù?
La seguii su per un’angusta scaletta che conduceva alle soffitte e di là, arrampicandomi su una scala a pioli, uscimmo sul tetto attraverso una botola.
Mi trovai alla stessa altezza del boschetto delle cornacchie e potei guardare nei loro nidi.
Appoggiandomi al parapetto, volsi lo sguardo sul territorio che si estendeva sotto di me al pari di una carta geografica; vidi il prato d’un lucido verde vellutato che circondava da presso il grigio basamento della casa; i campi spaziosi con i loro vecchi alberi ad alto fusto; il bosco scuro e quasi spoglio, tagliato da un sentiero evidentemente poco battuto, poiché il muschio che lo copriva era più verde del fogliame degli alberi; la chiesa presso i cancelli, la strada, le placide colline; tutto sembrava riposare sotto il sole d’autunno e in alto il cielo azzurro sfumava all’orizzonte in un bianco perlaceo.
Non vi era nulla di straordinario in quella scena, ma si faceva ammirare.
Quando me ne distolsi e varcai di nuovo la botola, distinsi a stento i pioli della scala; il solaio sembrava scuro come una cantina, rispetto all’aria aperta e luminosa dalla quale venivo, e al soleggiato paesaggio di boschi, di prati, di colli che circondava la villa. La signora Fairfax s’attardò un momento dietro a me per chiu dere la botola, ed io trovai a tastoni la porta delle soffitte e la scala stretta e buia; giunta nel lungo corridoio del terzo piano, mi fermai; quel passaggio stretto, basso, semibuio, con una sola finestrella all’altra estremità e le due file di piccole porte nere tutte chiuse che lo fiancheggiavano faceva pensare al castello di Barbablù.
Nel momento in cui cominciavo a percorrerlo, uno scoppio di risa, un suono del tutto inaspettato in quella parte così solitaria della casa, mi ferì l’orecchio; era un riso strano, sonoro, stridulo e per nulla gaio.
Mi fermai e per un istante la risata tacque, poi ricominciò più squillante e diventò uno scroscio clamoroso, che parve risvegliare un’eco in ogni stanza; ma avrei potuto additare con precisione la porta donde proveniva.
Signora Fairfax!
chiamai, perché in quel momento lei scende va la scala dei solai.
Ha sentito quella risata?
Chi può essere?
Una serva, probabilmente mi rispose.
Forse Grace Poole.
Ma l’ha sentita? insistetti. Sì, benissimo, e la sento spesso.
Grace cuce in una di queste stanze e qualche volta c’è Leah con lei...
quando sono insieme fanno sempre chiasso.
La risata risuonò di nuovo, bassa e secca, quasi sillabica, e finì in uno strano mormorio.
Grace!
esclamò la signora Fairfax.
Non mi aspettavo di veder comparire Grace, né nessun altro, perché quella risata sembrava sovrannaturale e di simili non ne avevo udite mai; per fortuna era giorno e nessuna delle circostan ze indispensabili, per tradizione, all’apparizione degli spiriti aveva accompagnato quel riso sinistro; ma se la scena e il momento fossero stati più adatti a favorire la paura, un superstizioso sgo mento si sarebbe impadronito di me.
Ciò che seguì mi dimostrò invece che persino la mia sorpresa era affatto fuori luogo.
La porta più vicina a me si aprì e ne uscì una donna di ser vizio; una donna fra i trenta e i quarant’anni, grossa e robusta, con i capelli rossi e un viso grossolano, proprio l’opposto d’una apparizione romantica, o quanto meno sovrannaturale.
Fate troppo chiasso, Grace disse la signora Fairfax.
Cercate di non dimenticare gli ordini avuti.
Grace si inchinò senza parlare e tornò nella stanza.
È una donna che teniamo per il cucito e per dare un aiuto a Leah nelle pulizie mi spiegò la signora.
Non è certo senza difetti, ma lavora bene. A proposito, com’è andata questa mat tina la lezione?
La conversazione prese così un altro corso e parlammo della mia allieva fino a quando avemmo raggiunto il pianterreno, con le sue stanze chiare ed accoglienti.
Adèle ci venne incontro in anticamera annunciando: Mesdames, vous étes servies!.* Poi aggiunse: J’ai bien faim, moi!.** La cena era pronta e ci aspettava nel salottino della signora Fairfax.
* Le signore sono servite.
** Per conto mio, ho fame!
Capitolo XII La promessa di un’esistenza calma e serena, che il mio agevole ingresso a Thornfield Hall sembrava garantire, non fu smentita dalla conoscenza più approfondita della villa e dei suoi abitanti. La signora Fairfax era realmente la donna che sembrava, dolce e compiacente, abbastanza istruita e di media intelligenza. La mia alunna era una bambina vivace, evidentemente viziata, e quindi spesso capricciosa; ma, affidata completamente alle mie cure, senza che alcuno mai interferisse nei miei sistemi educativi, in breve dimenticò i suoi ghiribizzi e diventò docile e volonterosa.
Non aveva attitudini spiccate né gusti e sentimenti superiori alla sua età; ma non aveva nemmeno difetti gravi.
Faceva ragionevoli progressi e nutriva per me un affetto vivace, anche se, forse, non profondo; quanto a me, la sua semplicità, il suo gaio chiacchierio, i suoi sforzi per accontentarmi me l’avevano resa sufficientemente cara perché entrambe fossimo contente e soddisfatte della nostra reciproca compagnia.
Questo mio modo di esprimermi, tra parentesi, sarà giudi cato freddo da coloro che coltivano solenni teorie sulla natura angelica dei fanciulli e sul dovere, da parte degli educatori, di concepire per loro un’idolatra devozione; ma io non scrivo per adulare i sentimenti dei genitori, per indulgere a sdolcinature, né per raccontare frottole; io dico semplicemente la verità.
Il benessere e i progressi di Adèle mi stavano sinceramente a cuore e nutrivo per lei una tenerezza non meno tranquilla della rico noscenza che mi ispirava la buona signora Fairfax e del piacere che trovavo nella sua compagnia; un piacere proporzionato alla placida stima che lei aveva per me e alla moderazione del suo carattere e dei suoi sentimenti.
Chi vuole è libero di biasimarmi, ma ora aggiungerò questo: quando passeggiavo sola per la campagna, quando scendevo sino ai cancelli e seguivo con gli occhi la strada, o quando mentre Adèle giocava con la bambinaia e la signora Fairfax preparava le marmellate in cucina salite le tre rampe di scale, aperta la botola della soffitta, raggiunta la terrazza sul tetto, posavo gli occhi sulla distesa dei campi e delle colline, ogni tanto io anelavo ad oltrepassare quei limiti, non fosse che con lo sguardo, per vedere le regioni più animate, le città, quel mondo pieno di vita del quale avevo sentito parlare, ma che mai avevo conosciuto; desideravo una maggiore esperienza pratica della vita, maggior commercio con i miei simili, la possibilità di accostarmi a una varietà di caratteri più estesa di quella che mi potevano offrire gli abitanti di Thornfield.
Apprezzavo quanto vi era di buono nella signora Fairfax, quanto vi era di buono in Adèle; ma cre devo nell’esistenza di altre e più vive forme di bontà, e volevo contemplare ciò in cui credevo.
Chi mi biasimerà?
Molti, senza dubbio, e diranno che sono una creatura inquieta e insoddisfatta.
Ma non posso evitarlo: l’inquietudine era parte della mia natura e spesso mi faceva soffrire.
Allora il mio solo sollievo era di camminare in su e in giù per il corridoio del terzo piano, indisturbata in quel silenzio e in quella solitudine, lasciando che la mia mente si cullasse nelle splendide fantasie che sapeva evocare , sentendo il mio cuore gonfiarsi d’una esultanza che, mentre lo faceva soffrire, lo rendeva palpitante di vita; e soprattuto ascoltando nell’intimo una favola che non aveva mai fine una favola creata dalla mia immaginazione, narrata di continuo e di continuo arricchita d’ogni sorta di eventi, di fatti e di sensazioni che desideravo e non avevo nella mia attuale esistenza.
È vano dire che gli esseri umani dovrebbero accontentarsi della quiete; gli uomini hanno bisogno dell’azione, e se non la trovano, la creano.
Milioni e milioni sono condannati a un’esi stenza più monotona della mia, e milioni si ribellano in silenzio a questa loro sorte.
Nessuno sa quante rivolte, oltre quelle poli tiche, fermentino nelle masse viventi che popolano la terra. Si suppone che le donne siano generalmente molto calme; ma le donne sentono come gli uomini e come loro hanno bisogno di esercitare le loro facoltà, hanno bisogno d’un campo per i loro sforzi.
Soffrono esattamente come gli uomini d’essere costrette entro limiti angusti, di condurre un’esistenza troppo monotona e stagnante; e i loro più privilegiati compagni danno prova di ristrettezza di mente quando affermano che le donne dovrebbero accontentarsi di cucinare e fare la calza, di suonare il pianoforte e ricamare.
È stolto condannarle o deriderle, se cercano di fare o di apprendere più di quanto le consuetudini ritengono neces sario per il loro sesso. Quando passeggiavo così sola nel corridoio del terzo piano, udivo spesso la risata di Grace Poole; la stessa risata secca, bassa e stridula che tanto mi aveva colpito la prima volta; udivo anche quello strano mormorio che mi lasciava perplessa ancor più della risata.
Certi giorni stava zitta, ma più spesso uscivano dalla sua stanza suoni che non saprei come descrivere.
Qualche volta la vedevo comparire con un catino, o un piatto, o un vassoio; scen deva in cucina e poco dopo ritornava su, portando, generalmente , una caraffa di birra nera.
Mi bastava vederla, perché la curiosità e non so quale vaga eccitazione suscitate in me dalle sue strane risate si spegnessero subito; con quei tratti rozzi e l’espressione stolida, era quanto di più banale si potesse immaginare.
Più volte avevo tentato d’intrattenermi con lei, ma sembrava una persona di poche parole e di solito tagliava corto alle domande con un sì o un no.
Le altre persone di servizio, John e sua moglie, Leah la came riera, e Sophie la bambinaia francese, erano buona gente, ma insignificanti.
Con Sophie parlavo di solito francese, e l’interro gavo sul suo paese; ma era priva di qualsiasi fantasia e inoltre rispondeva sempre in modo insulso e confuso, come chi desidera eludere, anziché incoraggiare le domande.
Ottobre, novembre, dicembre passarono così. Un pomeriggio di gennaio la signora Fairfax mi chiese di dar vacanza ad Adèle che era raffreddata.
Adèle secondò tale domanda con tanto calo re, che ricordai la gioia con la quale anch’io, nella mia infanzia, accoglievo una vacanza inaspettata; così acconsentii, ritenendo di far bene a mostrarmi condiscendente.
La giornata rigida, ma calma e serena, invitava ad uscire ed io, che ero rimasta tutta la mattina seduta in biblioteca, vedendo che la signora Fairfax aveva scritto una lettera, mi offrii di andargliela a impostare ad Hay.
Le due miglia che ci separavano dal paese sarebbero state una bella passeggiata, in quel pomeriggio d’inverno.
Lasciai Adèle tranquillamente seduta davanti al caminetto del salotto con la sua bambola più bella e con un libro di fiabe perché non si annoiasse e, dopo aver risposto con un bacio al suo: Revenez bientôt, ma bonne amie, ma chère mademoiselle Jeannette,* misi cappello e mantello e uscii. Il terreno era duro, l’aria tranquilla e la strada solitaria; cammi nai rapidamente finché non mi fui riscaldata, poi rallentai il passo per meglio godere e analizzare il piacere che trovavo in quell’ora e nella mia passeggiata.
L’orologio della chiesa suonò le tre mentre passavo sotto al campanile; il fascino dell’ora risiedeva per me nel crepuscolo incombente, che già velava d’ombre i pallidi raggi del sole basso all’orizzonte.
Ero a un miglio da Thornfield, in un sentie ro rinomato per le rose selvatiche che vi fiorivano in estate, per le more e le nocciole in autunno, e dove ancora qualche bacca rossa occhieggiava tra le siepi; ma in inverno la vera attrattiva di quella strada stava nella sua spoglia solitudine, nel suo fondo silenzio.
Se spirava un filo d’aria, lì non si avvertiva, perché i fruscianti arbusti d’agrifoglio erano lontani e il biancospino ed i noccioli erano nudi e muti come le pietre bianche e consumate che selciavano il centro della via.
Di qua e di là, in distanza, non si vedevano che campi dove nessun gregge pascolava, e i bruni uccellini che di quando in quando svolazzavano sulle siepi sembravano foglie morte che avessero dimenticato di cadere.
Fino ad Hay il sentiero era tutto in salita; quando fui a metà strada, mi sedetti sulle traverse di una barriera che dava adito a un prato.
Bene avvolta nel mantello e con le mani nascoste nel manicotto, non sentivo il freddo che era pure intenso, come dimostrava uno strato di ghiaccio sulla via, là dove un rivoletto l’aveva bagnata giorni prima.
Dal posto dov’ero seduta potevo scorgere la villa che, con i suoi alti muri merlati, spiccava ben distinta nella valle; il suo bosco nero, abitato dalle cornacchie, si disegnava dietro ad essa contro il cielo orientale.
Rimasi là a guardare quel panorama fino a quando il sole scese dietro agli alberi e scomparve, tingendo l’orizzonte di una luce rossastra.
Allora mi volsi verso ovest. * Ritorni presto, mia buona amica, cara signorina Jannette.
La luna sorgeva in cima a una collina; pallida ancora come una nube, ma di momento in momento più brillante, era già sopra Hay che, seminascosto tra gli alberi, levava nell’aria il fumo azzurrognolo dei suoi pochi camini.
Ero ancora a un miglio dal paese, ma nel profondo silenzio ne distinguevo nitidamente i rumori, insieme al mormorio dei ruscelli che scorrevano nelle valli, a quale profondità non saprei dire.
Ma vi erano molte colline, al di là di Hay, e senza dubbio molti corsi d’acqua le solcavano. La calma della sera ne rivelava le voci vicine come quelle più lontane.
Un rumore improvviso coprì quei mormorii, quei gorgoglii remoti e al tempo stesso così chiari; uno scalpiccio, un susseguirsi di colpi metallici e regolari si sovrappose al morbido fluire delle acque, come, in un dipinto, la solida massa di uno scoglio o il tronco scabro d’una quercia in primo piano cancellano l’aereo spazio del cielo, la pallida collina, o le nubi stemperate sullo sfondo.
Il rumore veniva dal sentiero ed era prodotto dal passo di un cavallo; la sinuosità della via me lo nascondevano ancora, ma andava avvicinandosi. Stavo per incamminarmi, quando riflettei che, essendo il sentiero molto stretto, forse era meglio lasciarlo passare. Ero giovane, allora, e avevo la mente ancora piena di racconti fantastici; l’età più matura conferiva alle fiabe della mia infanzia un vigore, un’immediatezza di suggestione che un tempo non avevano.
Mentre quel cavallo si avvicinava ed io aspettavo di vederlo comparire nel buio, ricordai una favola di Bessie che parlava di uno spirito del nord dell’Inghilterra chiamato Gytrash.
Questo spirito frequentava le strade solitarie sotto forma di cavallo, o di mulo, o di cane, e talvolta si mostrava ai viandanti attardatisi per via, proprio come ora il cavallo che si avvicinava si sarebbe mostrato a me.
Era ormai poco distante, ma non ancora visibile, quando, oltre al rumore degli zoccoli, udii un fruscio lungo la siepe ed ecco sgusciare fuori dai noccioli un grosso cane, inconfondibile anche al buio per il suo pelame bianco e nero.
Con quel testone e quel pelo così folto, poteva proprio essere scambiato per il Gytrash di Bessie; ma mi passò accanto tranquillamente, senza fermarsi a guardarmi con occhi fosforescenti e strani, come quasi mi sarei aspettatata.
Il cavallo lo seguiva, uno splendido animale, a quel che vidi, montato da un cavaliere.
La presenza dell’uomo ruppe all’istante l’incantesimo, poiché nessun essere umano aveva mai cavalcato Gytrash; Gytrash era sempre solo, e inoltre gli spiriti, per quanto ne sapevo, anche se potevano abitare una muta carcassa di animale, vanamente tentavano di assumere una normale for ma umana.
Non era dunque Gytrash, ma soltanto un viaggiatore che aveva preso la via più breve per giungere a Millcote.
Passò, e allora anch’io mi mossi, ma, fatti pochi passi, mi voltai udendo il rumore di una caduta e questa esclamazione: E adesso, che diavolo faccio?.
Cavallo e cavaliere erano per terra; lo strato di ghiaccio che copriva il selciato li aveva fatti scivolare e cadere.
Il cane tornò indietro di corsa e, vedendo il padrone per terra accan to al cavallo che gemeva, si mise ad abbaiare con quanta forza aveva, tanto che tutta la campagna echeggiò dei suoi latrati.
Poi girò mugolando intorno ai due malcapitati e corse a me; era tutto quello che ancora poteva fare, non essendovi altri lì attorno cui chiedere aiuto. Subito lo seguii e trovai il viaggiatore che cercava di liberarsi del cavallo; i suoi sforzi erano così vigorosi, che giudicai non si fosse fatto molto male; tuttavia gli domandai: Si è ferito, signore?.
Mi parve che imprecasse, ma non ne sono certa; però brontolò tra sé, senza rispondermi.
Posso fare qualche cosa per lei?
continuai.
Sì, scostarsi mi rispose, alzandosi prima sulle ginocchia e poi in piedi.
Ubbidii, e allora egli si diede all’ardua impresa di rialzare il cavallo, tra uno scalpiccio di piedi e di zoccoli, un tintinnio di finimenti, un ansimare, e il tutto accompagnato da tali latrati, che mi indussero infatti ad allontanarmi un poco, ma non ad andarmene senza aver veduto come sarebbe finita l’av ventura.
Finì felicemente: il cavallo fu rimesso in piedi e il cane fatto tacere con un Giù, Pilota!.
Poi il cavaliere mosse alcuni passi, come per accertarsi che il piede e la gamba fossero illesi, ma evidentemente del tutto sani non lo erano, perché subito si fermò, mettendosi a sedere sulla stessa barriera dalla quale mi ero alzata poco prima. Forse quel giorno io ero in vena di rendermi utile, o per lo meno di apparire cortese, perché mi accostai di nuovo al viag giatore e gli dissi: Se si è fatto male e ha bisogno di aiuto, signore, posso andare a chiamar qualcuno a Thornfield o a Hay.
Grazie, posso fare da solo; non ho nulla di rotto, soltanto una slogatura.
Provò di nuovo a camminare, ma involontariamente gettò un grido.
La luce del crepuscolo non era ancora del tutto scomparsa e la luna si faceva sempre più chiara, così potevo vedere bene lo sconosciuto.
Era avvolto in un mantello dal bavero di pelliccia e dalle fibbie di metallo che gli celava in parte la figura; tuttavia notai che era di statura media, robusto di spalle, e che il viso, dai lineamenti duri e dalla fronte severa, aveva un colorito scuro.
Gli occhi in quel momento pieni d’ira e le sopracciglia aggrottate tradivano un’indole violenta; non era più giovanissimo, ma non aveva ancora toccato la maturità: poteva avere trentacinque anni.
Non mi incuteva paura, appena appena un po’ di timi dezza.
Fosse stato un gentiluomo giovane e bello e dall’aspetto eroico, non avrei osato interrogarlo e offrirgli servigi che non chiedeva.
Non avevo mai parlato a un bel giovane, forse non ne avevo mai visto uno.
Rendevo un teorico omaggio alla bellezza, all’eleganza, al fascino, alla galanteria, ma se avessi trovato tutte queste qualità incarnate in un uomo, d’istinto avrei saputo che non poteva simpatizzare con me, né io con lui, e lo avrei sfug gito come si fugge il fuoco, il lampo e tutto ciò che è antipatico, anche se brillante.
Se quello sconosciuto mi avesse sorriso quando gli avevo rivolto la parola, se si fosse mostrato cortese e di buonumore, rifiutando le mie offerte, avrei continuato per la mia via senza essere tentata di offrirgli nuovamente aiuto.
Ma il malumore, la sgarberia del cavaliere mi mettevano a mio agio e quando egli mi fece cenno di andarmene, rimasi dove ero e dissi: Ma, signore, non posso abbandonarla a quest’ora e in luogo così isolato prima d’aver visto se può rimontare a cavallo!.
A queste parole si voltò; era la prima volta che posava gli occhi su di me. Mi sembra che anche lei a quest’ora dovrebbe essere a casa, mi rispose se abita da queste parti. Da dove viene? Da laggiù, e quando c’è la luna non ho paura di stare fuori fino a tardi. Andrò con piacere sino ad Hay, se vuole... ci ero già diretta per imbucare una lettera. Lei viene dalla valle? Vuol dire da quella casa con le mer lature?
domandò indicando Thornfield che, illuminata dalla luna, spiccava ben distinta in mezzo agli alberi, bui per contrasto come masse d’ombra contro il cielo occidentale.
Sì, signore. A chi appartiene quella casa? Al signor Rochester. Lo conosce?
No, non l’ho mai veduto. Non vi abita, allora?
No.
Può dirmi dove si trovi?
Non lo so.
Lei non è una delle domestiche, naturalmente...
Deve esse re...
Si interruppe e diede un’occhiata al mio vestito, che era semplice come al solito: un cappotto di lana nera e un berretto di castoro che forse la cameriera di una ricca signora avrebbe sdegnato.
Sembrò perplesso sulla mia identità, e allora gli venni in aiuto: Sono l’istitutrice dissi.
Ah, l’istitutrice!
Diavolo, l’avevo dimenticata, l’istitutrice!
Mi esaminò di nuovo e poi si alzò, tentando di camminare, ma vidi che soffriva.
Non posso mandarla a cercare aiuto, riprese ma se vuole essere così gentile da aiutarmi...
Sì, signore. Non ha un ombrello che possa servirmi da bastone? No.
Allora prenda il cavallo per la briglia e cerchi di condurlo qui.
Non ha paura, vero?
Mi sarei certo spaventata all’idea di toccare un cavallo, se fossi stata sola, ma poiché mi veniva chiesto di farlo, ero disposta ad ubbidire.
Posai il manicotto sulla barriera e mi avvicinai al cavallo tentando di afferrarlo per le briglie, ma l’ombroso animale non si lasciava toccare; ripetei i miei tentativi sempre più intimorita dall’irrequietezza delle sue zampe, che battevano nervosamente il terreno.
Intanto, il viaggiatore aspettava, guardando la scena; infine scoppiò in una risata. Vedo che la montagna non verrà da Maometto disse.
Allora, tutto quello che lei può fare è di aiutare Maometto ad andare alla montagna.
Venga qui, la prego. Mi avvicinai. Mi scusi continuò lui.
È la necessità che mi costringe a servirmi di lei.
Posò una mano sulla mia spalla e, appoggiandovisi forte, giunse zoppicando fino al cavallo; una volta che lo ebbe preso per le briglie, riuscì subito ad ammansirlo e a balzare in sella, ma non senza danno per la sua gamba offesa, perché lo vidi fare una smorfia di dolore.
Adesso, disse, liberando il labbro inferiore dal morso dei denti mi dia il frustino...
è là sotto la siepe. Andai a cercarlo e glielo porsi. La ringrazio.
Ed ora vada presto a impostare la sua lettera e al ritorno da Hay non s’attardi per strada.
Al tocco degli speroni, il cavallo trasalì, s’impennò e poi partì al galoppo; il cane gli si slanciò dietro e in un attimo sparirono tutti tre, Al pari d’erba secca nella landa Che un colpo di vento porta via.
Raccolsi il manicotto e mi avviai.
L’avventura era conclusa; un’avventura di poco conto, senza nulla di romantico o di par ticolarmente interessante, ma che per un’ora aveva interrotto la monotonia della mia vita.
Qualcuno aveva avuto bisogno del mio aiuto, me lo aveva chiesto ed io lo avevo dato; ero contenta di essermi resa utile, d’aver potuto agire, anche in circostanze modeste e occasionali, dopo tanti mesi d’esistenza passiva ed uniforme.
E poi quel volto nuovo era come un nuovo ritratto introdotto nella galleria dei miei ricordi, nuovo e diverso da tutti gli altri che vi si trovavano, prima di tutto perché era un viso d’uomo, poi perché era triste, forte e severo.
L’avevo ancora davanti agli occhi quando, giunta ad Hay, lasciai cadere la lettera nella buca della posta e ripresi a passo svelto la via della collina per tornare a casa.
A metà della discesa, passando davanti alla barriera, mi fermai un istante, guardandomi attorno e tendendo l’orecchio, come se da un momento all’altro dovessi udire di nuovo gli zoccoli di un cavallo sulle pietre della via, e un cavaliere ammantellato, seguito da un grosso Terranova dagli occhi di fuoco stesse per sbucare ancora dalla prossima svolta; ma non vidi che la siepe e un alto salice svettato con i rami protesi verso i raggi della luna; non udii che il trascorrere del vento tra gli alberi di Thornfield, a un miglio di distanza, e quando guardai in direzione di quel lontano stormire, i miei occhi colsero, attraverso l’ingresso, il chiarore di un lume.
Mi resi conto allora che s’era fatto tardi e ripresi a camminare di buon passo. Ma il ritorno a Thornfield non mi era gradito.
Oltrepassarne la soglia significava ricadere nella monotonia, attraversare come al solito la silenziosa anticamera, salire la scala buia, rifugiarmi nella mia stanza solitaria, poi rivedere la placida signora Fairfax, trascorrere con lei e con lei sola la lunga serata invernale...
Quel po’ di eccitazione procuratami dalla lunga passeggiata subito si sarebbe spenta e le mie facoltà si sarebbero di nuovo addor mentate nei ceppi di un’esistenza troppo tranquilla ed unifor me, un’esistenza di cui cominciavo a non poter più apprezzare la sicurezza e le comodità. Come mi avrebbe giovato, invece, dovermi dibattere tra le tempeste di una vita incerta e piena di lotte! Allora sì che, dopo tante dure e amare esperienze, avrei amato la calma nella quale ora mi sentivo soffocare. Desideravo l’azione proprio come un uomo rimasto troppo a lungo seduto in una comoda poltrona desidera fare una passeggiata, e il bisogno di movimento nelle mie condizioni era naturale quanto il suo.
Arrivata ai cancelli, rallentai il passo ed indugiai un poco sul prato davanti alla casa; sempre con riluttanza avanzai infine lungo il selciato che correva tutt’attorno al muro.
Non potevo vedere all’interno, perché tutte le griglie delle porte a vetri erano chiuse e, del resto, sia con gli occhi che con lo spirito tendevo a distogliermi dalla vista di quel tetro edificio, di quella massa grigia piena di celle senza luce, per mirare invece il cielo, un cielo senza macchia, dove la luna saliva sempre più solenne, abbandonando i dossi dietro i quali era sorta, per raggiungere lo zenith e scomparire nel buio senza fondo dello spazio.
Le stelle che seguivano palpitando il suo cammino, mi facevano tremare il cuore, m’accendevano una strana inquietudine nelle vene.
Sono spesso le piccole cose a richiamarci alla realtà: l’orologio batté le ore in anticamera e io mi riscossi, volsi le spalle alla luna e alle stelle ed entrai in casa da una porta laterale. La sala d’ingresso non era buia, sebbene il grande lampadario del soffitto fosse spento; rossi riflessi la rischiaravano, lambendo anche i primi gradini della scala di quercia.
Quel caldo bagliore proveniva dalla sala da pranzo, la cui porta spalancata lasciava scorgere il fuoco che ardeva dietro la grata del caminetto; le fiamme diffondevano una piacevole luce tutt’attorno, traendo riverberi dall’attizzatoio d’ottone e dal pavimento di marmo, e rivelando il lucido mobilio ed i tendaggi rossi.
Rivelavano anche un gruppo riunito attorno al camino; l’avevo appena scorto, avevo appena percepito un allegro brusio di voci, tra le quali mi parve di distinguere quella di Adèle, quando la porta fu chiusa.
Corsi nella stanza della signora Fairfax; anche lì il fuoco era acceso, ma non vi era lume, e nemmeno la buona signora.
Al suo posto, seduto sul tappeto e con gli occhi fissi sulle brace, scorsi tutto solo un grosso cane dal lungo pelo bianco e nero, del tutto simile al Gytrash che avevo incontrato sul sentiero.
La somi glianza era tale, che feci un passo avanti e chiamai: Pilota!.
Il cane si alzò, venne ad annusarmi e quando lo accarezzai mosse la coda in segno di contentezza.
Ma continuava a sembrarmi un’apparizione e inutilmente cercavo di immaginare donde fosse venuto. Suonai il campanello per chiedere un lume e anche per sapere che ci facesse quel cane in quella stanza.
Leah entrò.
Di chi è questo cane?
È venuto col padrone.
Con chi? Con il padrone.
Il signor Rochester è arrivato poco fa. Ah, e la signora Fairfax è da lui?
Sì, con la signorina Adèle.
Sono in sala da pranzo e John è andato a chiamare un medico perché il signore ha avuto un incidente; il suo cavallo è scivolato ed egli nella caduta si è slogato un piede.
È forse caduto sulla via di Hay?
Sì, c’era il ghiaccio e la strada era in discesa.
Ho capito.
Portami un lume, Leah.
Leah tornò con la candela, seguita dalla signora Fairfax, che mi diede le stesse notizie; mi disse pure che Carter, il medico, era arrivato ed ora stava parlando con il signor Rochester.
Poi tornò via di furia per ordinare il tè ed io salii a togliermi il cap potto in camera mia.
Capitolo XIII Secondo gli ordini del medico a quel che seppi, il signor Roche ster si coricò presto quella sera, ed il mattino dopo si alzò tardi.
Scese soltanto per occuparsi dei suoi affari, poiché il suo agente e alcuni fittavoli erano arrivati e aspettavano di parlargli. Adèle ed io dovemmo abbandonare la biblioteca, che sareb be servita al padrone per ricevervi i visitatori.
Fu acceso il fuoco in una stanza al piano superiore e là portai i nostri libri e tutto l’occorrente per le lezioni. Durante la mattina, ebbi modo d’accorgermi che Thornfield era cambiata; la villa non era più silenziosa come una chiesa.
Ogni ora o due si sentiva bussare alla porta o suonare un campanello; molti passi attraversava no l’ingresso e voci nuove risuonavano a pianterreno; un’eco dell’animazione del mondo esterno arrivava fino a noi, ora che la casa aveva un padrone e, per mia parte, la preferivo così.
Quel giorno non fu facile fare lezione ad Adèle; era distratta, e correva continuamente fuori per vedere, sporgendosi dalla balaustra delle scale, se per caso non passasse il signor Rochester; escogitava sempre nuovi pretesti per scendere al pianterreno con lo scopo, come giustamente sospettai, di entrare in biblioteca, dove sapevo che non era desiderata; quando, infine, mi stizzii e la costrinsi a rimanere seduta, prese a parlarmi del suo amico, monsieur Edouard Fairfax de Rochester, come lo chiamava , e a fare congetture sui regali che certo le aveva portato, poiché sembrava che la sera prima, quando da Millcote era giunto il suo bagaglio, egli avesse accennato a un pacco il cui contenuto interessava Adèle.
Et celà doit signifier disse la mia alunna qu’il y aura là dedans un cadeau pour moi, et peut être pour vous aussi, made moiselle.
Monsieur a parlé de vous; il m’a demandé le nom de ma gouvernante, et si elle n’était pas une petite personne, assez mince et un peu pâle; j’ai dit qu’oui, n’est-ce pas, mademoiselle?* Io e Adèle pranzammo come al solito nel salottino della signora Fairfax e nel pomeriggio, poichè il tempo era brutto e prometteva neve, ritornammo nel nostro nuovo studio.
Verso sera permisi ad Adèle di riporre i libri e il lavoro e di scendere, perché dal relativo silenzio che regnava al pianterreno arguii che il signor Rochester fosse libero. Rimasta sola, mi accostai alla finestra e guardai fuori, ma non si vedeva nulla; l’oscurità che infittiva e qualche fiocco di neve non permettavano di scorgere nemmeno i cespugli del prato davanti alla casa. Così, abbassai le tende e ritornai accanto al fuoco, mettendomi a tracciare con le molle, nella cenere calda, le linee di un quadro che avevo visto riprodotto in un libro, anni prima, e che rappresentava il castello di Heidelberg, sul Reno. La signora Fairfax, entrando, scompi gliò e distrusse il difficile disegno che avevo messo insieme; ma al tempo stesso mi tolse agli opprimenti pensieri che, in quella solitudine, già stavano per impadronirsi del mio spirito. Il signor Rochester sarebbe felice mi annunciò se lei e la sua allieva volessero prendere il tè in salotto con lui, questa sera.
Ha avuto tanto da fare tutto il giorno, che non gli è stato possibile chiedere prima di vederla, signorina Eyre. A che ora si prenderà il tè?
domandai. Alle sei.
In campagna, anticipa sempre l’ora dei pasti.
Sarà bene che intanto lei si cambi d’abito.
L’aiuterò io. Ecco qua il lume.
È proprio necessario che mi cambi? Sì, è meglio.
Anch’io mi vesto sempre per la sera, quando c’è il signor Rochester.
Questa formalità mi parve troppo cerimoniosa; tuttavia, raggiunsi la mia camera e, aiutata dalla signora Fairfax, cambiai il mio vestito di lana nera con uno di seta dello stesso colore, il migliore del mio scarso guardaroba insieme ad un altro grigio * Il che significherà certo che là dentro c’è un regalo per me, e forse anche per lei, signorina. Il signore ha parlato di lei; m’ha chiesto il nome della mia istitutrice, e se non era una signorina piccola, sottile e un po’ pallida; e io ho risposto di sì; e non è così, signorina?
chiaro che, secondo le nozioni di eleganza acquisite a Lowo od, era adatto soltanto alle grandi occasioni. Una spilla ci starebbe bene osservò la signor Fairfax. Non avevo che una piccola perla, lasciatami per ricordo dalla signorina Temple. Me l’appuntai davanti e scendemmo.
Poco avvezza com’ero a vedere estranei, il presentarmi al signor Rochester dopo un invito tanto formale costituiva una prova per me.
Lasciai che la signora Fairfax mi precedesse in sala da pranzo, e continuai a restare nella sua ombra anche quando, scostando i tendaggi della porta ad arco, entrammo nell’elegante salotto disabitato fino al giorno prima.
Due candele ardevano sulla tavola e due sul caminetto; accovacciato per terra, Pilota si scaldava al fuoco che divam pava con allegro crepitio e Adèle era inginocchiata accanto a lui.
Semisdraiato su un divano, col piede appoggiato ad un cuscino, il signor Rochester osservava Adèle e il cane.
La luce della fiamma lo investiva in viso, così che riconobbi all’istante in lui il viaggiatore dalle folte e corvine sopracciglia e dalla fronte quadrata, che il taglio orizzontale dei capelli neri rendeva ancora più spaziosa.
Ne riconobbi il naso imperioso, più carat teristico che bello, le mobili narici, che mi pareva denotassero una natura violenta, la bocca, il mento, la mascella volitivi e duri: sì, duri mi sembrava la parola giusta. Ora che non era più avvolto nella pelliccia, notai che la figura era in armonia con i tratti del viso; una figura forse bella nel senso atletico della parola, con quell’ampio petto e i fianchi stretti, ma priva di grazia e di imponenza.
Il signor Rochester doveva essersi accorto che la signora Fai rfax ed io eravamo entrate, ma evidentemente non era disposto a occuparsi di noi, poiché non alzò neppure il capo.
Ecco la signorina Eyre disse la signora Fairfax placidamente come al solito.
Egli fece un cenno col capo, senza distogliere gli occhi dal gruppo formato dal cane e dalla bambina.
Che la signorina Eyre si sieda disse, e vi era qualche cosa in quel saluto forzato, in quel tono impaziente, benché cerimonioso, che sembrava significare: Che me ne importa se la signorina Eyre è qui?
In questo momento non ho voglia di parlarle.
Mi sedetti, per nulla imbarazzata.
Un’accoglienza compita e gentile mi avrebbe forse confusa perché non avrei saputo rispon dervi con grazia.
Ma un contegno così scortese e capriccioso non mi imponeva alcun obbligo; anzi, il riguardoso silenzio che le buone maniere mi obbligavano ad osservare, mi metteva in una posizione vantaggiosa; inoltre, l’eccentricità di quei modi stimolava la mia curiosità ed ero ansiosa di vedere come sarebbe stato il resto della serata. Il signor Rochester continuava a stare fermo come una sta tua; a un certo punto la signora Fairfax, giudicando che almeno qualcuno dovesse mostrarsi amabile, cominciò a parlare, dolce mente come al solito, ma come al solito non dicendo che banalità; compianse il padrone per il gran lavoro che aveva avuto tutto il giorno, per il dolore che doveva provare al piede offeso, poi lo elogiò per la pazienza di cui dava prova.
Signora, vorrei il tè fu la sola risposta che si ebbe.
Allora lei si affrettò a suonare e, quando il vassoio fu portato, si diede con sollecitudine a preparare le tazze e i cucchiaini.
Adèle ed io ci accostammo al tavolo, ma il padrone non lasciò il suo divano.
Vuole porgere la tazza al signor Rochester?
mi disse la signora Fairfax. Adèle spanderebbe il tè.
Feci quel che mi chiedeva e, mentre il signor Rochester prendeva la tazza dalle mie mani, Adèle ritenendo il momento propizio per fargli una domanda a mio favore, disse: N’est-ce-pas, monsieur, qu’il y a un cadeau pour mademoiselle Eyre dans votre petit coffre?.* Chi parla di regali?
domandò egli in tono burbero.
Si aspettava un regalo, signorina Eyre?
Le piacciono i regali?
E così dicendo mi scrutò in viso con occhi che mi parvero cupi, irati e penetranti.
Non lo so, signore; ne ho poca esperienza. Ma in genere un regalo fa piacere. In genere?
Ma lei che cosa ne pensa? Dovrei prendere tempo, signore, per dare una risposta.
Un regalo può avere molti aspetti, non è vero?, e bisogna considerarli tutti prima di esprimere un parere sulla sua natura.
Signorina Eyre, lei non è ingenua come Adèle, che mi chiede * Non è vero, signore, che c’è un regalo per la signorina Eyre nel suo bau letto?
a gran voce un regalo non appena mi vede; lei prende le cose alla lontana.
Perché ho meno fiducia di Adèle nei miei meriti; lei può invocare il privilegio di un’antica conoscenza ed anche quello di una consuetudine, poiché afferma che lei, signore, le ha sempre donato dei giocattoli.
Ma se questi precedenti dovessero avere valore anche per me, ne sarei stupita, perché io sono un’estranea e non ho fatto nulla che meriti gratitudine.
Oh, non faccia la modesta!
Ho esaminato Adèle e mi sono accorto che lei si è data molta pena per questa bambina. Adèle non è molto intelligente, non ha attitudini speciali, eppure in poco tempo ha fatto molti progressi. Lei ora mi ha fatto un dono, signore, e la ringrazio. La miglior ricompensa, per una istitutrice, è di sentir lodare i progressi dei propri alunni. Uhm! fece il signor Rochester e sorbì in silenzio il suo tè. Venga accanto al fuoco disse poi, quando il vassoio fu por tato via e la signora Fairfax si appartò in un angolo con il lavoro a maglia.
In quel momento Adèle stava conducendomi in giro per il salotto perché ammirassi i bei libri rilegati e i ninnoli che ornavano le mensole e i tavolini, ma a quell’invito ubbidimmo subito, e quando Adèle fece per sedersi sulle mie ginocchia, egli le ordinò di giocare con Pilota.
Lei si trova in casa mia da tre mesi, a quel che ho inteso.
Sì, signore.
E proviene da…?
Dalla scuola di Lowood, nella Contea di *** Ah!
Un istituto di carità.
Quanto tempo c’è stata?
Otto anni.
Otto anni!
Deve essere ben resistente!
Credevo che la metà bastassero, in un luogo simile, per distruggere anche la costituzione più robusta.
Adesso capisco perché ha l’aria di venire dall’altro mondo.
Mi stavo appunto chiedendo dove mai avesse preso quella faccia.
Quando l’ho incontrata sulla strada di Hay, ieri notte, ho pensato senza volerlo ai racconti delle fate e stavo quasi per chiederle se non avesse stregato il mio cavallo; a dire il vero, non sono ancora sicuro del contrario.
Chi sono i suoi genitori?
Non ne ho.
Né li ha mai avuti, suppongo; si ricorda di loro?
No.
Lo immaginavo.
E quando l’ho trovata su quella barriera, aspettava la sua gente?
Non capisco, signore. Parlo dei folletti.
Con quel chiaro di luna, la sera era pro prio adatta.
Avevo forse spezzato uno dei suoi cerchi magici, perché lei mi gettasse una lastra di ghiaccio su quel dannato selciato?
Scossi il capo.
I folletti hanno lasciato tutti l’Inghilterra cento anni fa dissi, parlando seriamente quanto lui. Non se ne trova più traccia nemmeno sulla via di Hay, né nei campi circostanti, e credo che in nessuna stagione il chiaro di luna illuminerà più le loro danze.
La signora Fairfax aveva lasciato cadere la maglia e, con occhi spalancati, sembrava chiedersi di che cosa mai stessimo parlando.
Se non ha genitori, riprese il signor Rochester avrà almeno dei parenti; uno zio, una zia.
No, nessuno che conosca.
E la sua casa?
Non l’ho mai avuta.
Dove abitano i suoi fratelli e le sue sorelle?
Non ne ho.
Chi le ha consigliato questo posto?
Avevo messo un annuncio sul giornale e la signora Fairfax mi ha risposto. Sì confermò la buona signora, che ora cominciava a rac capezzarsi.
E ringrazio ogni giorno la Provvidenza per la scelta che mi ha fatto fare.
La signorina Eyre è stata per me una compagna preziosa e una buona e coscienziosa insegnante per Adèle.
Non si disturbi a descrivermene il carattere rispose il signor Rochester. Gli elogi non mi influenzano e giudicherò da me. Ha cominciato col farmi cadere da cavallo.
Come?
esclamò la signora Fairfax.
Devo a lei questa slogatura.
La vedova lo guardò senza capire.
Signorina Eyre, ha mai vissuto in città?
No, signore.
Ha frequentato molta gente?
Soltanto le mie compagne e le maestre di Lowood, ed ora gli abitanti di Thornfield.
Ha letto molto?
Tutti i libri che riuscivo ad avere, ma sono sempre stati pochi e non tra i più scelti. Lei ha condotto la vita di una monaca e senza dubbio è bene addestrata in materia religiosa.
Brocklehurst che, mi sembra, dirige Lowood, è un pastore, non è vero?
Sì, signore.
E voi ragazze probabilmente lo adoravate, come le monache in convento venerano il loro confessore.
Oh, no!
Lei è molto fredda!
Ma come!
Una novizia che non venera un prete è una cosa scandalosa! Odiavo il signor Brocklehurst, e non ero la sola. È un uomo cattivo, presuntuoso ed intrigante.
Ci fece tagliare i capelli e per economia comperava aghi e filo con i quali non potevamo cucire.
Era un’economia male intesa osservò la signora Fairfax, che aveva nuovamente ripreso il filo del discorso.
E quale era la sua colpa principale?
domandò il signor Rochester.
Ci fece patire la fame, fintanto che, prima della costituzione del Comitato, rimase solo a dirigere la scuola; una volta alla set timana ci annoiava con le sue prediche e ogni sera ci imponeva di leggere libri scritti da lui che parlavano di morti improvvise e del giudizio universale; quei libri ci incutevano un tale timore, che avevamo paura persino di andare a letto.
A che età è entrata a Lowood?
A dieci anni.
Vi è rimasta otto anni, dunque ne ha diciotto.
Annuii.
Come vede, l’aritmetica è utile; senza il suo aiuto, non sarei riuscito a indovinare la sua età.
Nel suo caso, poi, sareb be stato difficile giudicarla così giovane dal suo viso e dal suo contegno.
E che cosa ha imparato a Lowood?
Sa suonare il pianoforte?
Un poco.
Naturalmente, è la risposta di prammatica. Vada in bibliote ca... voglio dire, la prego.
Scusi il mio tono di comando, ma sono avvezzo a dare ordini e a vedermi ubbidito; non posso cambiare le mie abitudini per una nuova venuta.
Prenda un lume, dunque, e vada in biblioteca; lasci aperta la porta e suoni qualche cosa. Mi allontanai, ubbidendo ai suoi ordini.
Basta!
mi gridò dopo pochi minuti.
Lei sa proprio suonare un poco, come qualsiasi educanda d’Inghilterra; forse un po’ meglio, ma non bene.
Chiusi il pianoforte e ritornai in salotto.
Il signor Rochester continuò: Adèle mi ha fatto vedere qualche disegno, questa mattina, dicendomi che sono suoi.
Dubito che siano veramente tutti di sua mano; forse l’ha aiutata un maestro.
No, davvero!
esclamai.
Ah, ecco l’amor proprio offeso!
Su, vada a prendere la sua cartella, se può garantire che ciò che contiene è tutto opera sua.
Ma non mi dia la sua parola se non è vero, perché so riconoscere una raffazzonatura.
Allora non dirò nulla e lei, signore, giudicherà.
Andai a prendere in biblioteca la cartella e gliela porsi.
Avvicini la tavola disse ed io la spinsi presso il suo diva no, mentre anche Adèle e la signora Fairfax s’accostavano per vedere i disegni.
Non tanta ressa disse il signor Rochester.
Prenderete i disegni a misura che li avrò visti, ma non venitemi addosso.
Esaminò con calma deliberata ogni schizzo e ogni dipinto e ne mise da parte tre; gli altri, dopo averli osservati, li scartò, dicendo alla signora Fairfax: Li porti su un altro tavolo e li guardi con Adèle.
Lei , si rimetta a sedere qui e risponda alle mie domande. Ho visto che questi dipinti sono tutti d’una stessa mano.
La mano è la sua?. Sì.
E quando ha trovato il tempo di farli?
Perché devono aver richiesto non soltanto molto tempo, ma anche fantasia e sensibilità.
Li ho fatti durante le due ultime vacanze trascorse a Lowood, quando non avevo altro da fare.
Dove ha trovato i soggetti che ha dipinto?
Nella mia testa.
Quella che ha sulle spalle?
Sì, signore.
Vi è altro, dentro, dello stesso genere?
Spero di sì e forse anche di meglio.
Egli stese i dipinti davanti a sé e si diede a osservarli di nuovo.
Mentre il mio padrone è così occupato voglio, lettore, descri verti quei quadri, premettendo, innanzi tutto, che non sono affatto sorprendenti.
I soggetti erano veramente nati dalla mia fantasia; fintanto che li avevo visti con gli occhi della mente, prima di tentare di riprodurli, erano notevoli; ma poi la mano non aveva saputo assecondare la fantasia e i disegni che ne erano usciti non erano che una pallida immagine di ciò che avevo concepito.
I tre quadretti erano dipinti all’acquarello.
Il primo rap presentava una massa di livide nuvole sopra un mare agitato; l’orizzonte era nell’ombra, e così pure le onde in primo piano, poiché la terra era invisibile.
Un raggio di luce cadeva su di un’al beratura a metà sommersa, in cima alla quale stava posato un nero cormorano dalle ali spruzzate di schiuma; nel becco aveva un braccialetto d’oro incrostato di gemme, alle quali avevo dato i colori più brillanti della mia tavolozza e tutto il nitore di cui il mio pennello era capace.
Sotto l’albero e l’uccello fluttuava, pallido tra le acque verdi, un cadavere, del quale era chiaramente visibile un braccio esile e spogliato del gioiello.
Il secondo quadro aveva in primo piano soltanto la cima d’un colle coperto d’erba e di foglie agitate dalla brezza; dietro si apriva la distesa azzurro cupa di un cielo crepuscolare e in quel cielo appariva, fino al busto, una forma di donna, ritratta nelle tinte più morbide e più scure che avevo saputo combinare.
La vaga fronte era sormontata da una stella e gli altri lineamenti s’intravvedevano come attraverso un velo di vapori; gli occhi erano cupi e lampeggianti e i capelli le fluttuavano intorno come scure nubi lacerate dai fulmini; sul collo le brillava il pallido riflesso di un raggio lunare e lo stesso debole luccichio sfiorava lo strascico di nuvole dal quale emergeva quella visione della stella vespertina.
Il terzo rappresentava il picco di un ghiacciaio che s’innal zava in un cielo polare; una massa di nordiche luci dardeggiava l’orizzonte di fitti raggi sottili.
Su quello sfondo sorgeva, in primo piano, una testa colossale reclinata sul ghiacciaio.
Due mani sottili giunte sotto la fronte, che sembrava appoggiarvisi, reggevano sopra il resto del viso un velo nero, di modo che erano visibili soltanto la fronte esangue, bianca come l’avorio, e due occhi incavati e vuoti d’espressione, ma fissi e vitrei come lo sguardo della disperazione.
Al disopra delle tempie, in mezzo a un drap peggio nero, vago e inconsistente come un vapore, brillava un anello di bianche fiamme in cui erano frammisti lividi scintillii.
Quella pallida aureola era come l’emblema di una corona regale e cingeva una forma che forma non aveva.
Era felice mentre dipingeva questi quadri?
mi chiese infine il signor Rochester.
Ero assorta, signore; sì, ero felice.
Il dipingerli, insomma, è stata per me una delle gioie più vive che abbia conosciuto.
Questo mi dice poco.
Le sue gioie, come ha confessato, sono state poche; ma bisogna credere che lei fosse immersa in una specie di sogno d’artista, quando ha mescolato e disposto questi strani colori.
Dipingeva per molte ore ogni giorno?
Non avevo altro da fare, perché era il periodo delle vacanze; mi mettevo al cavalletto al mattino e ci stavo fino a mezzogiorno, poi da mezzogiorno alla sera.
La lunghezza delle giornate mi permet teva di dedicarmi a lungo a questa mia favorita occupazione. E si sentiva soddisfatta del risultato di una fatica tanto appassionata?
Tutt’altro.
Ero tormentata dal contrasto tra il mio ideale e le mie capacità; ogni volta immaginavo qualche cosa, che poi ero incapace di esprimere.
Infatti; lei ha reso soltanto l’ombra del suo pensiero, nulla di più.
Le mancavano la tecnica e l’esperienza per esprimerlo appieno; tuttavia, questi schizzi sono notevoli, per una scolara.
Quanto all’idea che li informa, è molto fantastica.
Gli occhi della stella vespertina lei deve averli visti in sogno.
Come ha potuto renderli così chiari e tuttavia non brillanti?
E il pianeta che la sovrasta a velarne il luccichio.
E che cosa significa quello sguardo profondo e solenne?
Chi le ha insegnato a dipingere il vento?
C’è un’aria di burrasca in quel cielo e su quella collina.
E dove mai ha visto Latmos?
Perché questo è Latmos.
Su, metta via i cartoni.
Avevo appena annodato i lacci della cartella, quando egli, guardando l’orologio, disse bruscamente: Sono le nove; perché tiene alzata Adèle sino a quest’ora?
La conduca a letto.
Adèle gli diede un bacio, prima di uscire, ma mi parve che quelle carezze non gli facessero più piacere di quanto ne avreb bero fatto a Pilota.
Ora auguro la buonanotte a tutti aggiunse indicando la porta, come a significare che era stanco della nostra compagnia e desiderava rimanere solo.
La signora Fairfax ripose il suo lavoro, io presi la mia cartella e, inchinandoci al signor Rochester, che rispose con un freddo cenno del capo, lasciammo entrambe il salotto. E lei mi aveva detto che il signor Rochester non è un uomo originale dissi alla signora Fairfax quando la raggiunsi in camera sua dopo aver messo a letto Adèle.
Le pare che lo sia?
Direi proprio di sì; con quei suoi modi bruschi e l’umore così mutevole!
È vero, e mi rendo conto che a un estraneo può fare quest’effetto; ma io sono così avvezza ai suoi modi, che non ci faccio più caso; e poi, se ha un carattere un po’ strano, bisogna perdonarglielo.
Perché?
In parte perché quella è la sua natura, e nessuno può cam biare la propria natura, e in parte perché molti pensieri lo pre occupano, e di qui i suoi sbalzi d’umore.
Quali pensieri?
Quelli che gli ha procurato la famiglia, per esempio.
Ma se non ha famiglia!
L’ha avuta, o, per lo meno, qualche parente.
Ha perso il fratello maggiore solo pochi anni fa.
Il fratello maggiore?
Sì, l’attuale signor Rochester è il proprietario di questa tenuta soltanto da nove anni.
Nove anni sono un periodo abbastanza lungo.
Amava tanto suo fratello da piangere ancora la sua morte?
Ma... no, non credo.
Non regnava l’accordo tra di loro.
Il signor Rowland Rochester non era giusto con il signor Edward; e pare che aizzasse anche il padre contro di lui.
Il vecchio teneva molto al denaro e non voleva dividere il patrimonio di famiglia.
Non voleva sminuire il valore della proprietà facendone due parti e tuttavia desiderava che il signor Edward fosse abbastanza ricco per condurre una vita degna del suo nome; così, non appena il secondogenito fu maggiorenne, intraprese passi non molto onesti, che ebbero disastrose conseguenze.
Nell’intento di arricchire il signor Edward, il vecchio signor Rochester e il signor Rowland lo spinsero invece in una situazione assai penosa; di che natura fosse questa situazione, non l’ho mai saputo di preciso, ma il fatto è che il signor Rochester non poté sopportarla.
E poiché non è di natura tollerante, ruppe ogni rapporto con la famiglia e da allora ha sempre condotto una vita disordinata e vagabonda.
Non credo abbia mai abitato qui quindici giorni di seguito, da quando il fratello, morendo senza lasciare testamento, l’ha reso padrone della proprietà.
Del resto, non mi meraviglia che eviti questo luogo.
Perché?
Forse gli sembra triste. La risposta era evasiva.
Ne avrei desiderata una più chiara, ma la signora Fairfax non poteva, o forse non voleva, darmi una più esplicita spiegazione sull’origine e sulla natura delle pene del signor Rochester.
Affermava che erano un mistero anche per lei e che le sue erano più che altro congetture.
Ma mi parve evidente che desiderasse lasciar cadere il discorso, e l’accontentai. Capitolo XIV Nei giorni che seguirono vidi poco il signor Rochester.
Al mattino era occupato dagli affari e nel pomeriggio venivano spesso visite da Millcote e dai dintorni, e spesso quei signori si trattenevano a pranzo.
Quando fu guarito dalla slogatura al piede, cominciò ad uscire a cavallo, e probabilmente restituiva le visite, perché in genere ritornava sempre a tarda ora.
In quel periodo, anche Adèle venne raramente chiamata in sua presenza, ed io non lo vedevo che quando mi capitava di incontrarlo nell’ingresso, sulle scale o nella galleria; talvolta mi passava accanto freddo e altero, dando a vedere d’avermi notata soltanto con un cenno distratto o una gelida occhiata; tal’altra invece mi faceva un inchino e mi sorrideva con affabilità.
I suoi modi ineguali non mi offendevano, perché capivo di non avere nulla a che fare con i suoi malumori; quegli alti e bassi proveni vano da cause a me del tutto estranee.
Un giorno che aveva gente a pranzo, mandò a chiedere la mia cartella, indubbiamente per mostrarne il contenuto agli ospiti; poi quei signori se ne andarono presto, chiamati a Millcote da una riunione, come mi disse la signora Fairfax; ma poiché la sera era umida e fredda, il signor Rochester non si unì a loro.
Non appena gli ospiti furono usciti, egli suonò il campanello e poco dopo mi vennero a dire di scendere con Adèle.
Pettinai la bambina e le cambiai il vestito e, dopo essermi assicurata d’essere in ordine anch’io sebbene difficilmente la mia semplice veste e la liscia acconciatura avessero bisogno d’un ritocco scendemmo a pian terreno.
Adèle sperava che finalmente fosse giunto il petit coffre* che non so per quale disguido fino ad allora non era stato reca * Bauletto.
pitato. E fu soddisfatta, perché entrando in sala da pranzo scorse sul tavolo una scatola che subito istintivamente riconobbe.
Ma boîte!
Ma boîte!* esclamò, precipitandosi. Sì, eccola, finalmente, la tua boîte.
Portatela in un angolo, piccola parigina, e divertiti ad aprirla disse la voce profonda e alquanto ironica del signor Rochester, sprofondato in una enorme poltrona accanto al fuoco.
E bada di non annoiarmi con i particolari del tuo processo anatomico, né con la descri zione dello stato dei visceri; procedi in silenzio all’operazione. Tiens toi tranquille, enfant, comprends-tu?.** Adèle non aveva bisogno di quella raccomandazione; si era già accoccolata su un divano con il suo tesoro e stava sciogliendo lo spago che legava la scatola.
Rimosso il coperchio, ne estrasse alcuni involti di carta d’argento, esclamando: Oh, ciel!
Que c’est beau!*** e rimase assorta in estatica contemplazione.
La signorina Eyre è qui?
domandò il padrone, alzandosi un poco dalla poltrona per dare un’occhiata in giro e scorgendomi ancora presso la porta.
Ah, bene, venga avanti.
Si sieda qui disse avvicinando una sedia al caminetto.
Non mi diverte il chiacchierio dei bambini continuò poiché, da quel vecchio scapolo che sono, non ho pia cevoli ricordi connessi al loro primi balbettii.
Non sarei capace di passare tutta una serata con un marmocchio.
Non si scosti con la sedia, signorina Eyre, la lasci esattamente dove l’ho messa...
voglio dire, la prego.
Al diavolo le buone maniere! Le dimentico sempre.
Né ho una particolare simpatia per le vecchie signore dal cervello limitato.
Si direbbe che sto parlando di quella che ho in casa mia; ma non posso trattarla male, è una Fairfax, o per lo meno la vedova di un Fairfax e si dice che il sangue sia più denso dell’acqua.
Suonò e mandò a chiamare la signora Fairfax, che subito arrivò col suo lavoro a maglia.
Buonasera, signora. L’ho fatta venire per uno scopo cari tatevole. Ho proibito ad Adèle di parlarmi dei regali che ha ricevuto, ma vedo che sta scoppiando. Abbia la bontà di servirle * La scatola, la mia scatola! ** Sta tranquilla, piccola. Capisci? *** Cielo, che bello! da uditorio e da interlocutrice; sarà una delle azioni più buone che lei avrà mai compiuto.
Infatti Adèle, non appena ebbe visto la signora Fairfax, la chiamò accanto a sé e in un baleno le mise in grembo gli oggetti d’avorio, di porcellana, di cera, che la boîte conteneva, dando sfogo al tempo stesso alla sua gioia con le poche e monche frasi che la scarsa conoscenza dell’inglese le concedeva.
Ora che ho rappresentato la parte del bravo padrone di casa, continuò il signor Rochester e ho provvisto i miei ospiti di che divertirsi, sono libero di intrattenermi un poco a mio piacere.
Signorina Eyre, venga un po’ più vicino con la sua seggiola; così è troppo lontana e non posso vederla senza scomodarmi, cosa che non voglio fare.
Feci ciò che mi veniva chiesto, sebbene avrei preferito rimanere più nell’ombra; ma il signor Rochester aveva un modo così impe rioso di dare ordini, che veniva spontaneo di ubbidirgli subito.
Ci trovavamo, come ho detto, nella sala da pranzo e il lampa dario, che era stato acceso per la cena, illuminava sfarzosamente la stanza; il grande fuoco che ardeva nel camino diffondeva un rosso sfavillio, gli ampi cortinaggi color porpora chiudevano le finestre, scendendo in ricche pieghe davanti all’arcata del salotto; tutto era tranquillo e non si udiva altro che il sommesso cicaleccio di Adèle e il picchiettio della pioggia contro i vetri.
Il signor Rochester, seduto nella poltrona di damasco, mi parve diverso da come lo conoscevo; non aveva più quell’espressione cupa e corrucciata; un sorriso errava sulle sue labbra e gli occhi gli scintillavano, se per effetto del vino non saprei, ma lo credo probabile.
Pare, tuttavia che, dopo pranzo, egli fosse facilmente di quell’umore, più espansivo ed allegro, più indulgente anche verso se stesso dell’uomo freddo e scostante ch’era al mattino.
Ma vi era sempre qualche cosa di torvo in quella sua testa massiccia appoggiata allo schienale imbottito della poltrona e illuminata dal fuoco, che ne faceva risaltare i duri lineamenti e i grandi occhi scuri; poiché aveva occhi grandi, scuri e bellissimi, il cui sguardo profondo esprimeva talvolta se non proprio la dolcezza, un sentimento a questa molto affine.
Lo guardavo, mentre fissava immobile la fiamma, quando, vol gendosi all’improvviso, egli colse i miei occhi fermi sul suo volto.
Mi sta esaminando, signorina Eyre disse. Mi trova bello?
Se avessi avuto il tempo di riflettere, avrei dato a quella domanda una risposta convenzionale, vaga e cortese, ma le parole mi uscirono di bocca quasi a mia insaputa: No, signore.
Ah, perbacco! questa poi!
Ma sa che lei è uno strano tipo! esclamò lui.
Ha tutta l’aria di una monachella, semplice, tran quilla, seria seria, con le mani in grembo e gli occhi bassi , ma quando le si rivolge una domanda o si fa un’osservazione alla quale è costretta a rispondere, ha la parola pronta, e la sua risposta se non è impertinente è per lo meno brusca.
Che cosa significa quello che m’ha detto?
Scusi, signore, sono stata troppo franca.
Avrei dovuto dirle che non era facile improvvisare una risposta, che i gusti variano e che la bellezza ha poca importanza o qualcosa di simile.
Non avrebbe dovuto rispondere a questo modo.
Come! La bellezza ha poca importanza?
Così, col pretesto di attenuare l’offesa, di tenermi tranquillo, lei mi configge più in fondo la lama.
Vada avanti, la prego; quali difetti trova in me? Mi pare di avere membra e fattezze come qualsiasi altro uomo!
Signor Rochester, dimentichi la mia prima risposta; non intendevo offenderla, è stata una semplice storditaggine.
Per l’appunto, e lei ne dovrà rispondere. Mi osservi bene; è la mia fronte che non le piace?
Rialzò la bruna ciocca che gli scendeva sugli occhi, mettendo a nudo una fronte alta e intelligente, ma del tutto priva del segno soave della benevolenza.
Ebbene, signora, sono forse un idiota?
No, davvero, signore; ma lei forse mi giudicherà sfacciata quando le chiederò se è un filantropo.
Eccoci da capo!
Un’altra scalfittura, proprio mentre pre tende di farmi una carezza, e tutto perché ho detto che non amo la compagnia dei bambini e delle vecchie . No, mia giovane donna, non sono generalmente un filantropo; ma ho una coscienza e additò le prominenze che si vuole rivelino tale facoltà e che, fortunatamente per lui, erano piuttosto marcate e conferivano nobiltà alla parte superiore del suo viso. Inoltre, una volta, vi era una specie di rude tenerezza nel mio cuore.
Quando avevo la sua età, ero piuttosto sensibile; parteggiavo per i deboli, per i poveri e gli infelici, ma poi la sorte mi ha colpito duramente, mi ha così malmenato, che ora posso vantarmi d’essere duro come una palla di caucciù, vulnerabile forse ancora in qualche parte, ma con un solo punto sensibile.
E ora mi dica, c’è ancora speranza per me?
Quale speranza, signore?
Ma, che il caucciù ritorni a essere carne. Deve aver bevuto troppo pensai, non sapendo che rispon dere alla sua strana domanda. Come potevo sapere se un giorno si sarebbe trasformato? Sembra molto perplessa, signorina Eyre.
E sebbene lei non sia bella, come non sono bello io, quell’aria impacciata le sta bene; inoltre, le conviene, perché distoglie dalla mia fisionomia i suoi occhi scrutatori e li tiene fissi sui fiori del tappeto.
Continui pure così, signorina, perché questa sera sono comunicativo.
Nel dire questo si alzò, appoggiandosi col braccio al caminetto, e quell’atteggiamento mi permise di vedere la sua figura non meno distintamente del suo volto e di notare che lo sviluppo del torace non era proporzionato alla lunghezza delle membra.
Sono certa che la gente lo giudicava brutto, ma aveva nel portamento tanta fierezza naturale, maniere così agevoli e sicure, pareva curarsi tanto poco del suo aspetto esteriore ed essere così alteramente convinto di poter supplire a una mancanza di pure attrattive fisiche con le sue altre qualità, intrinseche o acquisite, che, guardandolo, non si poteva fare a meno di condividere la sua indifferenza e quasi quasi anche la sua convinzione.
Sono in vena di parlare, questa sera, ripeté e per questo l’ho fatta chiamare.
Il fuoco e i candelieri non mi bastavano, e neppure Pilota, perché non parla.
Adèle è già un gradino più su, ma non può soddisfarmi, e lo stesso debbo dire della signora Fairfax. Lei, invece, sono persuaso che può fare al caso mio, se vuole; mi ha incuriosito, la prima sera che l’ho invitata qui. Poi, l’avevo quasi dimenticata, altri pensieri l’avevano scacciata dalla mia mente, ma questa sera sono deciso a restare di buonumore; voglio allontanare tutto ciò che m’importuna e richiamare ciò che mi diverte.
Mi piacerebbe, ora, farla uscire dal suo guscio, saperne di più sul conto suo; dunque, parli.
Invece di parlare sorrisi, e il mio sorriso non era né amabile né indulgente.
Parli!
insistette.
Di che cosa, signore?
Di quello che vuole; lascio completamente a lei la scelta sia dell’argomento che del modo di esporlo. Mi sedetti, come voleva, ma non aprii bocca.
Se si aspetta che parli per il piacere di parlare e di mettermi in mostra, si accorgerà d’aver sbagliato persona dissi tra me.
È muta, signorina Eyre?
Continuai a tacere.
Egli chinò leggermente la testa verso di me, gettandomi negli occhi un rapido sguardo scrutatore.
Caparbia?
disse e infastidita.
È naturale, ho fatto la mia domanda in forma assurda e quasi insolente.
Signorina Eyre, le chiedo scusa.
Il fatto è, sia detto una volta per tutte, che non intendo trattarla da inferiore; o per meglio dire, che pretendo soltanto la superiorità che debbono conferire vent’anni di più, quanto all’età, e un secolo di più, quanto all’esperienza.
Questo è legittimo et j’y tiens,* come direbbe Adèle; ed è in virtù di tale superiorità, e di essa sola, che le chiedo la cortesia di parlarmi un poco, di distrarre la mia mente tormentata da un solo pensiero, attorno al quale si rode come un chiodo coperto di ruggine.
Si era degnato di darmi una spiegazione, quasi di chiedermi scusa, e volli mostrargli che non ero insensibile a quell’atto cortese.
Sono più che disposta a cercare di svagare i suoi pensieri, signore, se ci riesco, ma quanto all’argomento, come faccio a sapere quale può interessarla?
Mi interroghi, e io le risponderò come meglio posso. Allora, in primo luogo, mi riconosce il diritto d’essere un po’ imperioso, brusco, forse troppo esigente qualche volta?
E ciò per le ragioni esposte prima, cioè perché sono abbastanza vecchio per potere esserle padre, poi perché ho l’esperienza che insegnano la lotta e il diretto commercio con molti individui di diversi popoli, e infine perché ho corso mezzo mondo, mentre lei ha sempre vissuto tranquillamente con le stesse persone nella stessa casa.
* Ci tengo. Come vuole, signore.
Questa non è una risposta, o per lo meno è una risposta molto irritante, perché evasiva; risponda chiaramente.
Ebbene, signore, non ritengo che lei abbia il diritto di darmi ordini soltanto perché è più anziano di me, o perché conosce meglio il mondo.
La sua superiorità dipende dall’uso che lei ha fatto sia del suo tempo che della sua esperienza.
Uhm!
Ecco quel che si dice una risposta pronta, ma non posso accettarla perché mi è sfavorevole, visto che ho fatto un uso sciocco, per non dire cattivo, di quei due vantaggi.
Lasciamo pure da parte la superiorità e mi dica se è disposta ad accettare i miei ordini, di tanto in tanto, senza sentirsi urtata o offesa dal tono di comando; risponda, la prego.
Sorrisi e pensai che il signor Rochester era un uomo ben strano; sembrava dimenticare che mi pagava trenta sterline all’anno appunto perché fossi ai suoi ordini.
Il sorriso è già qualche cosa disse, cogliendo subito quella fuggevole espressione; ma non mi basta: parli.
Pensavo, signore, che pochi padroni si curano di sapere se la gente che pagano è contenta o no di ricevere i loro ordini.
La gente che pagano!
Ma forse che lei è una mia dipen dente?
Ah, sì, avevo dimenticato lo stipendio.
Ebbene, per questa ragione mercenaria, almeno, mi consente di fare un po’ il padrone?
No, signore, per questa ragione no; ma perché l’aveva dimen ticata, invece, e perché si preoccupa di sapere se un dipendente è contento della sua dipendenza.
Per questo sì, acconsento di cuore. E accetta anche di dispensarmi da forme e frasi convenzio nali, senza scambiare tali omissioni per insolenza?
Sono certa, signore, che non confonderò mai la schiettezza con l’insolenza; l’una mi piace, l’altra, nessuna creatura nata libera può tollerarla, nemmeno per denaro.
Storie! La maggior parte delle creature libere accetta qua lunque cosa per denaro.
Quindi, si limiti a parlare di se stessa, senza avventare giudizi sulla generalità degli uomini, che lei non conosce né punto né poco.
In ogni modo, apprezzo la sua risposta, anche se inesatta, sia per la forma che per la sostanza; è una risposta franca e sincera, come capita raramente di sentirne, poiché di solito in cambio della propria schiettezza non si ha che affettazione, freddezza, stupidità e incomprensione.
Su cento istitutrici, forse neppure una mi avrebbe risposto come ha fatto lei.
Ma non creda che io voglia adularla; se lei è diversa dalla maggioranza, il merito non è suo, bensì della natura.
E poi, in fin dei conti, il mio giudizio può essere affrettato; per quel che ne so oggi, lei può anche non essere migliore delle altre, può avere difetti intollerabili per controbilanciare le buone qualità. Forse anche lei ne ha gli risposi tra me, e in quel momento, il mio sguardo incontrò il suo; egli dovette leggervi il mio pen siero, perché rispose come se lo avessi espresso con le parole.
Sì, sì, ha ragione disse. Io ho molti difetti, lo so e non cerco di attenuarli, gliel’assicuro.
Dio sa se posso essere severo con gli altri; i miei atti e la vita che ho condotto in passato, lo spirito con la quale l’ho affrontata dovrebbero indurmi a criticare e a disprezzare me stesso, non il mio prossimo.
Mi avviai, o piuttosto, poiché, come tutti i peccatori, cerco di far ricadere il biasimo sulla sfortuna o sulle circostanze avverse, fui spinto sulla cattiva strada quando avevo vent’anni, e da allora non ho più ritrovato quella retta; ma avrei potuto essere diverso, avrei potuto essere buono come lei, più esperto, ma forse altrettanto puro.
Invidio la pace del suo spirito, il candore della sua coscienza, il suo passato senza macchia.
Bambina, un passato senza macchia, una vita incontaminata devono essere un tesoro prezioso, una sorgente inesauribile di serenità ristoratrice; non è vero?
Com’erano, signore, i suoi ricordi a diciott’anni?
Come debbono essere a quell’età: limpidi e belli, nessun’ac qua impura li aveva trasformati in una putrida gora.
Ero uguale a lei, a diciott’anni, proprio uguale a lei.
La natura mi aveva fatto per essere un brav’uomo, signorina Eyre; uno dei migliori, ma lei vede che non sono tale.
Lei forse vuol dire che non lo vede, o per lo meno così mi pare di leggere nei suoi occhi . Creda alle mie parole: io non sono cattivo, e lei non deve ritenermi tale o attribuir mi alcuna eminenza nella malvagità.
Grazie alle circostanze, credo, più che alla mia naturale inclinazione, io non sono che un volgare peccatore, rotto a tutte le meschine dissipazioni alle quali s’abbandonano i ricchi per rallegrare la loro vita.
La stupisce che io confessi a lei tutte queste cose?
Sappia che, nel corso della sua vita, lei si troverà spesso eletta a involontaria confidente di molti segreti; le persone con le quali vivrà scopri ranno istintivamente, come me, che lei non è fatta per parlare di sé, ma per ascoltare le confidenze altrui; sentiranno, anche, che non ascolta con malevolenza o con disprezzo, ma con una specie di simpatia innata, che consola e incoraggia, anche se si manifesta con troppa discrezione.
Come lo sa? Come ha indovinato tutto ciò, signore?
Lo so, e per questo continuo così liberamente come se affidassi a un diario i miei pensieri. Lei dirà che avrei dovuto dominare le circostanze; lo avrei dovuto, sì, ma vede che non ho saputo farlo.
Quando la sorte mi fece torto, non ebbi la saggezza di rimanere indifferente; mi abbandonai alla disperazione, e quindi mi degradai.
Ora, quando un vizioso imbecille eccita il mio disgusto con le sue ignobili ribalderie, non posso vantarmi d’essere migliore di lui e sono costretto a riconoscere che mi trovo allo stesso suo livello.
Come vorrei essere rimasto forte! Dio sa quanto l’ho desiderato! Tema il rimorso, signorina Eyre, quando sarà tentata di agire male. Il rimorso è il veleno della vita. Si dice che il pentimento ne sia il rimedio, signore. No, non lo è.
Il solo rimedio è una condotta migliore, ed io potrei migliorarmi.
Ho ancora in me la forza sufficiente, se...
ma a che serve pensarvi, ostacolato, oppresso, maledetto come sono?
Inoltre, poiché la felicità mi è negata irrevocabilmente, io ho il diritto di cercare il piacere nella vita, e lo troverò a qualunque costo.
Allora, signore, lei cadrà ancora più in basso.
Può darsi; ma forse anche no, se riesco a trovare un piacere dolce e fresco.
E ne troverò uno così fresco e dolce come il miele selvatico che le api raccolgono sui prati.
Saprà d’amaro, signore. Che ne sa lei? Lei non lo ha mai gustato.
E perché, adesso, questa espressione così seria e solenne?
Lei ignora tutte queste cose, non meno di una testa di cammeo .
Non ha alcun diritto di farmi la predica, mia giovane neofita, perché non ha ancora varcato la soglia della vita e non ne conosce ancora alcun mistero.
Non faccio che ricordarle le sue stesse parole, signore; lei ha detto che la colpa provoca il rimorso, e che il rimorso è il veleno della vita.
Chi parla di colpa, ora?
Non credo proprio che l’idea bale natami alla mente sia una colpa.
Mi sembra un’ispirazione, piut tosto che una tentazione, e quanto benefica e gentile!
Eccola che torna.
Non è lo spirito del male, l’assicuro; o se lo è, ha rivestito le sembianze di un angelo.
Come non far entrare un ospite tanto amabile, se mi chiede d’essere ammesso nel mio cuore?
Diffidi di lui, signore; non è un angelo vero.
Ancora una volta, come fa a saperlo?
In forza di quale istinto lei pretende di distinguere un angelo caduto nell’abisso da un messaggero della gloria celeste?
La guida dal seduttore? Ho giudicato dal suo aspetto, signore, che era turbato quando disse che quell’ispirazione ritornava. Sono convinta che se seguirà il suo desiderio, si renderà ancora più infelice. Oh, no!
Quell’angelo mi porta il più grazioso messaggio che si possa desiderare: d’altra parte, lei non è la guardiana della mia coscienza, quindi non si dia pensiero.
Entra, entra, leggiadro messaggero!
Disse queste parole come se parlasse a un essere visibile a lui solo; poi incrociò sul petto le braccia che aveva proteso come se volesse stringere a sé quella visione.
Ora, riprese volgendosi di nuovo verso di me ho ricevuto il pellegrino... credo che sia una divinità travestita, perché già mi ha fatto del bene. Il mio cuore era una specie di focolaio di corruzione, d’ora in poi sarà un reliquiario. A dire il vero, signore, io non la capisco: non posso sostenere questa conversazione, perché mi riesce astrusa.
So una cosa sola: che lei non è buono come vorrebbe essere e che si duole della sua imperfezione.
E una cosa sola ho capito; che le macchie del suo passato sono per lei un veleno e una condanna.
Ma mi sembra che, con la volontà, potrebbe in breve ridiventare ai suoi stessi occhi un uomo degno di stima, e che se fin da questo momento cominciasse a modificare seriamente i suoi pensieri e le sue azioni, in pochi anni avrebbe un passato nuovo e puro, che potrebbe guardare con gioia.
Ben pensato e ben detto, signorina Eyre; in questo momento, lastrico l’inferno di buone intenzioni.
Come, signore?
Sì, prendo buone risoluzioni che credo salde e durevoli come una roccia.
D’ora in poi, naturalmente, i miei amici e le mie mire saranno diversi da quelli passati.
E migliori? Sì, migliori...
come il metallo puro lo è dalle scorie.
Pare che lei metta in dubbio quel che dico, ma io non dubito: so qual è il mio scopo e quali sono i motivi, e in questo momento dichiaro, in virtù d’una legge inalterabile come quella dei Medi e dei Persiani, che l’uno e gli altri sono retti.
Non possono esserlo, signore, se esigono un nuovo statuto per diventare legali.
Ed io le dico che lo sono anche ad onta di ciò, signorina Eyre: le condizioni e le circostanze eccezionali richiedono leggi eccezionali.
È una massima pericolosa, signore, perché si presta al l’abuso.
Ha ragione, saggia e sentenziosa creatura.
Ma io giuro sui miei dèi domestici di non abusarne.
Lei è uomo e fallibile. Sì, come lei...
e con questo?
Gli uomini fallibili non dovrebbero arrogarsi un potere che può essere affidato con sicurezza solamente agli esseri perfetti e divini.
Quale potere? Quello di dire di ogni linea di condotta, per strana ed illecita che sia: è giusto così. È giusto così... sono le parole esatte e le ha pronunciate lei. Dio voglia che sia giusto!
dissi alzandomi, perché mi sem brava inutile continuare un discorso tanto oscuro per me.
Inol tre, mi ero resa conto che, almeno per il momento, non potevo penetrare il carattere del mio interlocutore e provavo quel senso d’incertezza e di disagio che genera la convinzione della propria ignoranza.
Dove va, ora?
A mettere a letto Adèle; la sua ora è già passata.
Lei ha paura di me, perché parlo come una sfinge.
Sì, il suo linguaggio è enigmatico, signore; ma benché sia meravigliata, non ho certo paura.
Lei ha paura... il suo amor proprio teme qualche im broglio.
In questo senso sì, nutro qualche apprensione; non desidero dire sciocchezze.
Se anche le dicesse, lo farebbe con tanta calma e gravità, che non me ne accorgerei.
Non ride mai, signorina Eyre? Non si dia pena per rispondermi... Vedo che ride raramente, ma può ridere con molta gaiezza.
Creda a me, lei non è naturalmente austera come io non sono naturalmente vizioso.
La disciplina di Lowood la domina ancora e lei controlla l’espressione del suo viso, soffoca la sua voce, costringe le sue membra e in presenza di un uomo e di un fratello o padre o padrone o quel che vuole teme che il suo sorriso sia troppo allegro, la sua parola troppo franca, i suoi movimenti troppo pronti.
Tuttavia, spero che, col tempo, imparerà ad essere spontanea con me, poiché io non mi sento d’essere convenzionale con lei. Allora la sua espressione ed i suoi gesti avranno una vivacità e una mutevolezza che oggi non osano palesare. Intravvedo, a momenti, lo sguardo di un uccello curioso attraverso le fitte sbarre della gabbia; e mi rendo conto che quell’irrequieto, vivace e risoluto prigioniero volerebbe sino alle nubi il giorno che fosse libero.
Vuole ancora andarsene?
Sono le nove suonate, signore. Non importa... aspetti un istante.
Adèle non è ancora pronta per andare a letto.
Occupo un posto, qui in questa poltrona e con le spalle al fuoco, assai favorevole all’osservazione, e mentre le parlavo davo ogni tanto un’occhiata ad Adèle .
Così ho visto che dieci minuti fa ha tolto dalla scatola un vestitino di seta rosa; mentre lo spiegava, si illuminava tutta di piacere.
Ha la civetteria nel sangue, nel cervello e persino nelle ossa. Il faut que je l’essaie!, ha esclamato, et á l’instant même,* ed è corsa via. Ora è certamente con Sophie, che l’aiuterà a vestirsi, e tra poco la vedremo tornare. So che cosa mi apparirà davanti: una miniatura di Céline Varens come si presentava alla ribalta al levar del... Non ci pensiamo più. Eppure i miei sentimenti più teneri ora riceveranno un colpo; lo sento.
Resti, dunque, per vedere se ho ragione. * Bisogna che lo provi, e subito! Dopo poco, si udì il passo leggero e rapido di Adèle attraversare la sala d’ingresso e lei entrò, trasformata come il suo tutore aveva predetto.
Una veste di raso rosa, molto corta e con la gonna gonfia e vaporosa, aveva sostituito il vestitino scuro che indossava prima; sui capelli aveva una ghirlanda di boccioli di rose e i piedini erano chiusi in calze di seta e sandali di raso bianco.
Est-ce-que ma robe va bien?
esclamò correndo verso di noi.
Et mes souliers?
Et mes bas?
Tenez, je crois que je vais dancer!* E rialzando leggermente i lembi della veste con le punta delle dita, cominciò a volteggiare attraverso la stanza, finché, giunta vicino al signor Rochester, fece una piroetta sulla punta dei piedi e si lasciò cadere su di un ginocchio davanti a lui.
Monsieur je vous remercie mille fois de vostre bonté! escla mò.
Poi alzandosi aggiunse: C’est comme celà que maman faisait, n’est-ce-pas, monsieur?.** Precisamente, rispose egli. E comme cela*** allettava le mie sterline e le faceva uscire dalle mie tasche inglesi.
Sono stato giovane anch’io, signorina Eyre, giovane come l’erba in prima vera e il mio viso allora non era meno fresco del suo.
Ma ora la mia primavera se n’è andata, lasciandomi tra le mani questo fiorellino francese, del quale, a volte, vorrei essere liberato.
Non apprezzando più il tronco donde è germogliato, avendo scoperto che soltanto la polvere d’oro poteva servirgli d’ingrasso, non ho più simpatia per il bocciolo, specie quando appare così artificiale come ora.
La tengo qui, la faccio allevare, uniformandomi al principio cattolico romano che insegna ad espiare le proprie colpe, grandi o piccole che siano, con una buona azione.
Ma tutto questo glielo spiegherò un’altra volta. Buonanotte! * Mi sta bene il vestito? E le scarpe? E le calze? Oh, mi metterei a ballare! ** La ringrazio mille volte, signore, per la sua bontà. Così faceva la mamma, non è vero?
*** Così.
Capitolo XV Il signor Rochester me lo spiegò infatti alla prima occasione.
Era un pomeriggio, quando egli mi incontrò con Adèle a pas seggio per i campi, e mentre la bambina giocava col volano e col cane, egli mi pregò di seguirlo sul viale di faggi che s’apriva lì vicino.
Allora mi informò che Adèle era figlia di una ballerina dell’Opéra francese, Céline Varens, per la quale egli un tempo aveva nutrito ciò che chiamava una grande passion.
A questa passione Céline aveva finto di corrispondere con amore ancor più ardente, così egli pur brutto come era si era convinto d’essere il suo idolo e aveva creduto che lei preferisse la sua taille d’athlète* all’eleganza dell’Apollo del Belvedere. Fui così lusingato, signorina Eyre, della preferenza della silfide francese per il suo gnomo inglese, che la allogai in un palazzo; le diedi servi, carrozza, scialli preziosi, trine, diamanti.
In breve, mi misi sulla via di rovinarmi, nello stile accettato da tutti i cascamorti.
Non ebbi nemmeno, sembra, l’originalità di battere una nuova via per giungere alla vergogna e alla rovina; seguivo le orme altrui con stupida esattezza, per non deviare di un pollice dal centro battuto.
Ed ebbi, come mi meritavo, la sorte di tutti gli sciocchi.
Andai da Céline una sera che non mi aspettava e non la trovai in casa; faceva caldo ed io, stanco di passeggiare per Parigi, mi sedetti nel suo salottino, felice di respirare l’aria che lei aveva fino a poco prima consacrata con la sua presen za.
No, esagero: non ho mai creduto che alitasse intorno a lei qualche virtù santificante; era un profumo come di pastiglia, un profumo d’ambra e di muschio, non un odore di santità, quello * Statura atletica.
che lei aveva lasciato dietro a sé.
Il profumo dei fiori unito alle esalazioni delle essenze cominciava a salirmi alla testa, quando pensai di aprire la finestra e di uscire sul balcone. La notte era calma, serena, illuminata dalla luna, e nella via erano accesi i lumi a gas. Sul balcone era rimasta qualche sedia; mi sedetti e accesi un sigaro; ne accenderò uno ora, se permette. Fece una pausa, durante la quale si tolse di tasca un sigaro e l’accese; poi, dopo aver mandato nell’aria fredda e senza sole un soffio di fumo dell’avana, continuò: Mi piacevano anche i dolci, in quel tempo, signorina Eyre, e fumando sgranocchiavo confetti di cioccolata, mentre seguivo con lo sguardo gli equipaggi che passavano per quelle strade eleganti, diretti all’Opéra poco lontana. A un tratto scorsi una lucida carrozza chiusa tirata da due superbi cavalli inglesi e, nella notte cittadina risplendente di luci, subito riconobbi la voiture che avevo regalato a Céline. Lei tornava e subito il mio cuore prese a battere con violenza contro la balaustra di ferro alla quale mi appoggiavo. La carrozza si fermò alla porta del palazzo; la mia fiamma scese.
Sebbene fosse tutta avvolta in un mantello impiccio inutile in quella calda serata di giugno riconobbi subito il suo piedino sotto l’orlo della veste, mentre lo posava a terra e sporgendomi dal balcone, stavo per dirle Mon ange!* in un tono, naturalmente, che soltanto l’orecchio d’un’innamorata poteva percepire, quando un’altra persona, pure ammantellata, scese dalla carrozza dietro a lei; ma questa volta un tintinnio di speroni risuonò sul selciato e fu un cappello maschile a passare sotto l’arco della porte cochére?.** Non ha mai provato la gelosia, non è vero, signorina Eyre?
Certo che no, ed è inutile chiederglielo, visto che non conosce l’amore. Lei deve ancora provare questi due sentimenti. La sua anima dorme, finora non ha ricevuto l’urto che la desterà.
Lei crede che tutta la vita debba fluire via tranquilla come è trascorsa fin qui la sua giovinezza, lasciandosi cullare dalla corrente con gli occhi chiusi e le orecchie turate, senza vedere gli scogli che affiorano non lontano, senza udire il ribollire delle onde che si frangono alla loro base.
Ma le dico e rammenti queste mie * Angelo mio!
** Portone.
parole che un giorno lei giungerà ad una stretta tra le rocce, dove il flusso della vita s’infrangerà in un vortice tumultuoso e schiumeggiante e allora o lei finirà sbriciolata su quelle cime scabre, oppure, sollevata da un’onda potente, si troverà a flut tuare in acque assai più calme, come è accaduto a me.
Mi piace questa giornata, questo cielo d’acciaio; mi piace il volto immobile e severo che acquista la terra ammantata di gelo.
Mi piace Thornfield, la sua antichità, il suo isolamento, i suoi boschetti abitati dalle cornacchie, i vecchi alberi, la facciata grigia e la fila delle finestre buie che riflettono questo cielo metallico.
Eppure in passato aborrivo tutto ciò anche solo nel ricordo, evitavo questa casa come una casa maledetta, e l’aborrisco ancora...
Strinse i denti e tacque, percuotendo il suolo indurito con il piede.
Sembrava in preda ad un pensiero odioso, che lo tenesse così strettamente avvinto da impedirgli di avanzare.
Stavamo risalendo il viale, quand’egli si fermò; davanti a noi c’era il castello e sui suoi muri merlati egli levò uno sguardo quale mai prima né dopo ebbi a vedere in vita mia.
Dolore, vergogna, ira, impazienza, disgusto ed odio parvero lottare per un istante nella sua larga pupilla dilatata sotto le ciglia d’ebano; la lotta fu selvaggia e forse estrema, ma un altro sentimento sorse e trionfò, qualche cosa di cinico, di duro, di caparbio e di risoluto, che placò la sua passione e pietrificò il suo viso. Egli continuò: Nel momento in cui ho taciuto, signorina Eyre, regolavo un conto con il mio destino, che era là, presso quel faggio abbattuto, come una delle streghe che apparirono a Macbeth sulla landa di Forres.
Ami Thornfield?
mi ha detto alzando un dito e scrivendo poi nell’aria un monito che correva in lugubri geroglifici lungo tutta la facciata della casa, tra l’una e l’altra fila di finestre: Amalo, se puoi; amalo, se osi!.
Sì, l’amerò ho risposto.
Oserò amarlo e aggiunse con aria torva manterrò la parola, infrangerò gli ostacoli che mi impediscono d’essere felice e buono, sì, buono. Voglio essere migliore di quel che sono stato e di quello che sono.
Come la balena di Giobbe spezzò la lancia, il dardo e l’armatura, così gli ostacoli che altri giudicano di ferro io li abbatterò come paglia e legno fradicio.
In quel momento Adèle gli passò accanto correndo dietro al suo volano. Via! le gridò aspramente. Tienti lontana, bambina, o vai da Sophie! Riprese a camminare in silenzio, e allora io osai richiamarlo al suo racconto, dal quale all’improvviso aveva deviato. Lasciò il balcone, signore domandai quando vide rientrare la signora Varens?
Mi aspettavo un rabbuffo, per quella domanda inopportuna; ma invece, riscuotendosi dai suoi foschi pensieri, egli volse lo sguardo su di me e la sua fronte parve rischiararsi.
Già, Céline...
l’avevo dimenticata.
Dunque, per riassume re: quando vidi la mia maliarda entrare in casa scortata da un cavaliere, mi parve d’udire un sibilo e il verde serpente della gelosia, sorgendo in spire sinuose dal balcone illuminato dalla luna, mi si insinuò sotto la giubba e in un istante mi raggiunse il cuore.
Strano!
esclamò, divagando di nuovo.
È proprio strano che per simili confidenze io scelga una ragazza; e più strano ancora è che lei mi ascolti tranquillamente, come se fosse la cosa più naturale di questo mondo che un uomo come me racconti la storia delle sue amanti a una giovane donna sem plice ed inesperta come lei.
Ma quest’ultima singolarità spiega la prima, come ho già detto; con la sua aria grave, riflessiva e prudente, lei è fatta per ricevere i segreti altrui.
Del resto, so con quale spirito sono entrato in comunione; so che è uno spirito refrattario al contagio del male, uno spirito singolare, forse unico.
Per fortuna, non intendo nuocergli, e anche se lo volessi non ci riuscirei.
Più a lungo potremo conversare insie me, signorina Eyre, e meglio sarà, poiché mentre io non posso contaminarla, lei mi purifica.
Dopo questa digressione continuò.
Rimasi sul balcone, pensando che sarebbero venuti nel salottino, e decisi di preparare loro un’imboscata.
Tirai la ten da davanti alla finestra aperta, lasciando soltanto un piccolo spiraglio attraverso il quale poter vedere all’interno, poi acco stai le persiane, ma senza chiuderle, per udire il bisbiglio degli innamorati, e ritornai a sedere nel mio angolo mentre la coppia entrava.
Il mio occhio era fisso sullo spiraglio: la cameriera di Céline entrò, accese un lume, lo posò sul tavolo e si ritirò.
Allora potei vedere bene la coppia; entrambi si tolsero il mantello ed ecco là la Varens scintillante di sete e di gioielli doni miei, naturalmente e il suo compagno in uniforme d’ufficiale. Rav visai subito in lui un giovane visconte scapestrato e vizioso che ogni tanto incontravo in società e che non avevo mai pensato di poter odiare, in quanto lo disprezzavo troppo.
Non appena l’ebbi riconosciuto, la gelosia non mi morse più il cuore, perché nello stesso istante il mio amore per Céline si era spento. Una donna che mi tradiva per un simile individuo non meritava d’essere contesa, meritava soltanto d’essere disprezzata, meno di me, peraltro, ch’ero stato il suo zimbello. Cominciarono a parlare e la loro conversazione mi calmò del tutto; frivola, mercenaria, senza cuore e senza spirito, quella conversazione sembrava fatta per annoiare più che irritare chi ascoltava.
Sul tavolo vi era il mio biglietto da visita; lo videro e questo li portò a parlare di me.
Nessuno dei due era abbastanza energico o spiritoso per malmenarmi a dovere, ma mi insulta rono con la meschina volgarità della loro natura; specialmente Céline, che enumerava non senza umorismo i miei difetti fisici, o deformità, come li chiamava lei.
Céline, che era solita espri mermi la sua fervente ammirazione per quella che definiva la mia beauté mâle,* diversamente da lei, signorina Eyre, che mi ha detto sul viso, al nostro secondo incontro, che non ero bello.
Questo contrasto mi colpì, allora, e... Adèle veniva di nuovo correndo verso di noi.
Signore, John l’avverte che è arrivato l’intendente e vuole parlarle annunciò la bambina.
In questo caso, bisogna che abbrevi.
Aprii la finestra e avan zai verso i due amanti.
Sbarazzai Céline della mia protezione, invitandola a lasciare subito il palazzo; le offrii del denaro, per i bisogni più immediati e, senza curarmi dei suoi strilli, delle sue proteste, delle sue preghiere e convulsioni, presi appuntamento con il visconte per un incontro al Bois-de-Boulogne.
Il mattino seguente, ebbi il piacere di battermi con lui e gli lasciai una pallottola in una delle sue braccia scarne, pallide e deboli come l’ala di un pollo intisichito; dopo di che ritenni di aver saldato il conto con quella ciurmaglia.
Disgraziatamente, sei mesi prima la Varens mi aveva dato questa bambinetta, Adèle, ch’ella affer mava essere mia figlia, e forse può anche esserlo, benché io non * Maschia bellezza. ritrovi nel suo volto nessuna prova di sì malaugurata paternità. Pilota mi assomiglia di più... Qualche anno dopo la nostra sepa razione, la madre abbandonò la bambina, e fuggì in Italia con un cantante, o con un musicista.
Non riconobbi ad Adèle alcun diritto naturale ad essere mantenuta da me, come non gliene riconosco oggi, poiché non sono suo padre; ma quando seppi che era stata abbandonata, decisi di sottrarla al fango di Parigi e la trapiantai qui perché crescesse onesta sul suolo salubre della campagna inglese.
La signora Fairfax ha affidato a lei il compito di educarla; ma ora che sa che la bambina è la figlia illegittima di una ballerina francese, forse considererà con altri occhi sia il suo posto che la sua alunna; forse uno di questi giorni verrà a dirmi che ha trovato un’altra occupazione e che mi prega di cercare una nuova istitutrice.
No, signore.
Adèle non è responsabile delle colpe di sua madre, né delle sue, signor Rochester. Io le sono affezionata e ora che so che, in certo qual modo, è senza genitori, poiché sua madre l’ha abbandonata e lei, signore, non la riconosce, le vorrò ancora più bene. Come potrei preferire la capricciosa erede di una ricca famiglia che odierebbe l’istitutrice come un essere noioso ed importuno, a una piccola orfana che invece s’appoggia a me come ad un’amica?
Se vede la cosa sotto questo aspetto...
Be’, ora devo rientrare in casa, ed anche lei, perché si fa buio.
Ma io rimasi fuori ancora un poco con Adèle e Pilota, cor rendo e giocando con loro.
Quando rientrammo in casa, tolsi il berretto e il mantello alla bambina, e la feci sedere sulle mie ginocchia tenendomela vicino per un’ora, durante la quale la lasciai chiacchierare a suo piacere; le concessi anche di prender si alcune piccole libertà alle quali si abbandonava facilmente, quando era vezzeggiata, e che tradivano in lei una leggerezza di carattere ereditata probabilmente dalla madre, tanto difficile è trovarne traccia in un temperamento inglese.
Però aveva anche le sue qualità, ed io ero disposta ad apprezzare al massimo tutto ciò che vi era di buono in lei.
Cercai nei suoi lineamenti e nel suo portamento una somiglianza con il signor Rochester, ma non la trovai; né una linea né un’espressione in lei annunziava quella parentela.
Me ne dispiacque per lei, perché se appena gli avesse rassomigliato, egli le avrebbe voluto bene.
Soltanto quando mi fui ritirata per la notte in camera mia, ripensai al racconto del signor Rochester.
Com’egli aveva detto, non vi era nulla di straordinario nella sua narrazione: la passione di un ricco inglese per una ballerina francese e il tradimento di questa erano cose che in società dovevano succedere ogni giorno; ma vi era qualche cosa di decisamente strano nel turbamento che lo aveva colto proprio mentre diceva d’aver ritrovato la calma interiore e di poter nuovamente gustare il suo soggiorno nella vecchia casa.
Meditai un istante su quell’incidente, ma poi, giudicandolo per il momento inesplicabile, lo dimenticai per mettermi a pensare al contegno del signor Rochester verso di me.
Il segreto che aveva creduto bene di rivelarmi voleva forse essere un tributo alla mia discrezione, in ogni modo io lo consideravo e l’accettavo come tale.
Da alcune settimane i suoi modi verso di me erano più uniformi; sembrava che la mia presenza non lo disturbasse e non mi trattava più con gelida alterigia; quando mi incontrava, ne pareva contento, perché aveva sempre una parola gentile e talvolta un sorriso per me; quando mi invitava ad andare da lui, mi riceveva cordialmente, e questo mi provava che avevo realmente il potere di divertirlo e che le nostre conversazioni serali, se per me erano istruttive, per lui erano piacevoli, e per questo le ricercava.
Io parlavo poco, ma mi piaceva ascoltarlo.
Egli era per natura comunicativo e amava far balenare davanti a una mente ignara qualche scena del mondo ; provavo un sottile godimento ad assorbire le nuove idee che egli mi offriva, ad immaginare i quadri a me ignoti ch’egli mi descriveva, a seguirlo col pensiero attraverso le nuove regioni che rivelava alla mia mente, senza mai turbarmi con allusioni spiacevoli o inopportune.
Le sue maniere franche mi liberarono presto da ogni impac cio o disagio; l’amichevole schiettezza, corretta quanto cordiale, con la quale mi trattava, mi avvicinava a lui.
In certi momenti lo consideravo più come un amico che come un padrone; eppure, a volte, era ancora imperioso, ma non ci facevo caso, perché vedevo bene che era il suo modo d’essere.
Questo nuovo inte resse aggiunto alla mia vita mi rese così felice e soddisfatta, che cessai di desiderare una famiglia; l’esile falce del mio destino sembrava ingrandirsi, i vuoti della mia esistenza si colmarono, la mia salute ne risentì e acquistai peso e vigore.
Era sempre brutto ai miei occhi il signor Rochester?
No, lettore; la gratitudine e certe dolci e gradevoli associazioni di idee facevano sì che nulla mi piacesse più del suo volto; la sua presenza in una stanza era più confortante per me di un buon fuoco.
Però, non avevo dimenticato i suoi difetti, né lo avrei potuto, perché me li metteva in ogni descrizione; e in fondo al cuore lo sapevo che la sua grande bontà verso di me era bilanciata da una ingiusta severità per molti altri. Inoltre, era bizzarro e d’umore capriccioso: più di una volta, quando mi mandava a chiamare in biblioteca perché gli facessi un po’ di lettura, lo avevo trovato seduto al tavolo con la testa china sulle braccia e quando, al mio ingresso, la rialzava, gli avevo visto sul viso un’espressione cupa e quasi cattiva.
Ma credevo che la sua durezza, la sua bizzarria, il suo umore scontroso e le sue colpe passate fossero originate da qualche crudele sventura.
Ero convinta che, per natura, egli fosse un uomo di tendenze migliori, di princìpi più eletti, di gusti più puri di quello che le circostanze, l’educazione e la sorte avevano sviluppato, istillato e incoraggiato in lui.
Credevo che fosse di stoffa eccellente, anche se per il momento smunta e sciupata, e devo confessare che il suo dolore, qualunque esso fosse, mi affliggeva e che avrei dato molto per attenuarlo.
Sebbene fossi a letto da un poco e avessi spento la candela, non riuscivo a dormire pensando all’espressione che avevo visto nei suoi occhi quando si era fermato nel viale, dicendo che il destino lo aveva affrontato, sfidandolo ad essere felice a Thornfield.
E perché non dovrebbe esserlo?
mi domandavo.
Che cosa lo allontana da questa casa?
Ne ripartirà presto?
La signora Fairfax ha detto che raramente si tratteneva qui più di quindici giorni, e ora c’è da due mesi.
Se parte, il cambiamento sarà triste. Supponiamo resti assente la primavera, l’estate e l’autunno...
anche il sole e le belle giornate non porteranno allegria qua dentro!.
Non so se dopo queste riflessioni mi fossi addormentata o no; ma uscii bruscamente da quel dormiveglia udendo proprio sopra la mia testa o così mi parve un vago mormorio, lugu bre e strano.
Mi rammaricai di avere spento il lume, perché la notte era buia e mi sentivo oppressa.
Mi misi a sedere sul letto, tendendo l’orecchio, ma il rumore era cessato.
Cercai allora di riaddormentarmi; ma il cuore mi batteva con violenza, la mia tranquillità interiore era svanita.
L’orologio, giù nell’ingresso, suonò le due.
In quel momento, mi parve che una mano sfiorasse la mia porta, come cercando a tastoni la via nel buio e largo corridoio.
Chi è?
domandai.
Nessuno rispose e io mi sentii gelare dalla paura.
Pensai che poteva essere Pilota, il quale, quando trovava aperta la porta della cucina, spesso saliva per accucciarsi davanti alla camera del signor Rochester; ve l’avevo veduto io stessa più di una volta alla mattina.
Questa idea mi calmò un poco e mi adagiai di nuovo sotto le coperte.
Il silenzio ricompone i nervi, e poiché ora la casa era di nuovo immersa nella quiete, il sonno mi tornò.
Ma era destino che quella notte non dovessi riposare.
Un sogno stava già per insinuarsi sotto le mie palpebre, quando fu messo in fuga da qualche cosa di terrificante. Era un riso diabolico, soffocato e profondo, che parve echeggiare proprio contro la porta di camera mia. La testa del letto ne era poco distante e per un momento credetti che l’essere demoniaco che aveva manifestato la sua presenza fosse al mio capezzale. Mi alzai, mi guardai attorno e non vidi nulla. Il suono innaturale echeggiò di nuovo e allora capii che proveniva dalla galleria.
Il mio primo impulso fu di correre alla porta e mettervi il chiavistello; il secondo, di chiedere di nuovo: Chi è?.
Udii un gemito basso e gorgogliante e poi un rumore di passi allontanarsi verso il fondo della galleria, dov’era la scala che saliva al terzo piano; da poco tempo quella scala era stata chiusa da una porta, che ora sentii aprirsi e richiudersi; poi tutto tornò nel silenzio.
Che fosse Grace Poole?
È forse pazza?
pensai.
Non voglio restare più sola, non posso, andrò a svegliare la signora Fairfax.
Mi infilai un vestito, mi avvolsi nello scialle e, tirando il chiavi stello con mano tremante, aprii la porta.
Vidi lì fuori una candela accesa, e un’altra più lontano, sopra il tappeto della galleria.
Ne fui meravigliata, ma la mia meraviglia crebbe quando mi accorsi che l’aria era pesante e densa di fumo; mentre mi guardavo attorno per capire di dove venissero quelle grigie volute, un forte odore di bruciato mi ferì le narici.
Qualche cosa scricchiolò; era una porta aperta e quella porta era del signor Rochester, di dove appunto usciva una nube di fumo.
Non pensai più a Grace Poole, né alla risata, né alla signora Fairfax. In un attimo mi trovai nella stanza.
Lingue di fiamme salivano dal letto, le cui cortine ardevano, e in mezzo a quel bagliore e a quel fumo il signor Rochester giaceva immobile, immerso in un sonno profondo.
Si svegli!
Si svegli!
gridai, scuotendolo, ma egli, bofon chiando qualche cosa, si voltò dall’altra parte: il fumo lo aveva quasi istupidito. Non c’era un momento da perdere; il fuoco si era appiccato anche alle lenzuola.
Corsi a prendere brocca e bacinella; per fortuna l’una era alta e l’altra larga e fonda ed ambedue erano piene d’acqua.
Le sollevai ed inondai il letto e colui che vi giaceva, poi corsi in camera mia a prendere altra acqua che rovesciai di nuovo sopra le coperte, riuscendo infine, con l’aiuto di Dio, a spegnere l’incendio.
Il crepitio delle fiamme morenti, il rumore che fece la brocca cadendomi di mano, e soprattutto l’abbondante doccia che gli avevo fatto, finirono per svegliare il signor Rochester. Mi accorsi ch’era desto, sebbene il buio non mi permettesse di vederlo, dalle imprecazioni che lanciò nel trovarsi in un lago.
C’è un’inondazione? gridò. No, signore risposi. C’è stato un incendio. Si alzi, la prego. Il fuoco è stato estinto.
Vado a prendere un lume.
In nome di tutte le fate della Cristianità, è lei, Jane Eyre?
esclamò.
Che cosa mi ha fatto, strega?
Chi c’è oltre a lei in camera mia?
Aveva deciso di farmi annegare?
Vado a prendere il lume, signore; e in nome del Cielo, si alzi.
Qualcuno ha attentato alla sua vita e non scopriremo mai abbastanza presto chi sia stato e perché l’abbia fatto.
Eccomi alzato, ma può essere rischioso andare a prendere il lume.
Aspetti un momento che trovi i vestiti, se sono ancora asciutti.
Ah, ecco la vestaglia... Corra, adesso.
Corsi fuori e ritornai con la candela che era rimasta nella galleria.
Egli me la tolse di mano e, tenendola alta, esaminò il letto annerito e bruciacchiato, le coperte inzuppate ed il tappeto che galleggiava in una pozza d’acqua.
Ma che cosa è accaduto?
Chi è stato?
domandò.
In poche parole gli raccontai quello che sapevo, parlandogli della strana risata che avevo udito nella galleria, dei passi sulla scala del terzo piano, del fumo e dell’odore di bruciato che mi avevano condotto in camera sua, dello stato in cui l’avevo trovato e di come infine gli avessi rovesciato addosso quant’acqua potevo.
Egli mi ascoltò in silenzio, serio e grave e, mentre parlavo, il suo viso esprimeva più ansietà che meraviglia.
Non parlò nem meno quando ebbi finito il mio racconto. Devo chiamare la signora Fairfax?
domandai.
La signora Fairfax?
No, perché diavolo vuole chiamarla?
Che cosa può fare?
La lasci dormire.
Allora sveglierò Leah, John e sua moglie.
Niente affatto, lei resterà qui.
Vedo che ha uno scialle, ma se sentisse freddo, prenda il mio mantello...
eccolo... se lo metta addosso e si sieda in questa poltrona, così. Ora appoggi i piedi sullo sgabello, per tenerli all’asciutto.
La lascerò sola per qualche minuto.
Prendo la candela, ma lei rimanga qui fino al mio ritorno, e senza far rumore.
Vado a fare una visita al terzo piano.
Non si muova, mi raccomando, e non chiami nessuno.
Uscì ed io seguii con gli occhi il lume che si allontanava.
Egli percorse in punta di piedi la galleria, schiuse pian piano la porta della scala, la richiuse dietro a sé e l’ultimo barlume di luce svanì.
Rimasi nel buio più completo.
Tesi l’orecchio, ma tutto era silenzio.
Trascorse un po’ di tempo e cominciavo ad essere stanca; sentivo freddo, nonostante il mantello, e dal momento che non dovevo rendermi utile, non vedevo una ragione per rimanere lì ferma al buio.
Stavo già per disubbidi re agli ordini del signor Rochester, ciò che probabilmente mi avrebbe valso i suoi rimproveri, quando un debole chiarore baluginò di nuovo sulla parete della galleria e udii sulla stuoia il fruscio dei suoi piedi scalzi.
Speriamo che sia lui mi dissi e non qualcun altro.
Ricomparve pallido in viso e con lo sguardo cupo.
Ho scoperto tutto disse, posando la candela sopra il por tacatino.
Ed è come avevo immaginato. Come, signore?
Non rispose, ma incrociando le braccia rimase con lo sguardo fisso a terra.
Dopo un poco, mi domandò con una strana voce: Ha veduto qualche cosa, quando ha aperto la porta della sua camera?.
No, signore, soltanto il candeliere sulla stuoia.
Ma ha udito un riso strano. Non le era già capitato di sentirlo?
Sì, signore; c’è una donna qui, una cucitrice, che si chiama Grace Poole...
è lei che ride in quel modo.
Dev’essere un tipo bizzarro.
Sì, Grace Poole; l’ha indovinato e, come dice, è una donna bizzarra, molto bizzarra.
Ebbene, rifletterò su quello che è acca duto. Intanto, sono contento che lei ed io siamo soli a saperlo. Lei non è pettegola, e quindi starà zitta.
Penserò io a spiegare il perché di questo ; lei torni in camera sua.
Il divano della biblioteca mi servirà benissimo per il resto della notte.
Del resto, sono quasi le quattro... tra un paio d’ore i servi saranno alzati. Allora, buona notte, signore dissi, alzandomi.
Sembrò sorpreso, e io lo guardai a mia volta meravigliata, perché egli stesso mi aveva detto di andare.
Come! esclamò.
Mi lascia già, e in questo modo?
Mi ha detto che lo potevo, signore.
Ma non senza salutare, non senza una parola cordiale; insom ma, non in modo così brusco e freddo. Ma come, mi ha salvato la vita, mi ha strappato a una morte orribile, e ora mi lascia come se fossimo due estranei!
Mi dia almeno una stretta di mano.
Mi stese la sua e io gli diedi la mia, che egli prese prima con una e poi con ambo le mani.
Mi ha salvato la vita e io sono felice di avere contratto con lei questo debito immenso.
Non posso dire di più.
Mi riuscireb be intollerabile di avere un simile obbligo verso qualsiasi altra creatura vivente, ma verso di lei...
è un’altra cosa. Che lei sia mia creditrice, non mi pesa, Jane. Tacque, fissandomi.
Altre parole gli tremavano visibilmente sulle labbra, ma la voce gli mancò. Di nuovo buonanotte, signore. Ma in questo caso non vi sono debiti, né obblighi, né fardelli, né creditori. Sapevo riprese lui che un giorno o l’altro lei mi avrebbe fatto del bene. L’ho letto nei suoi occhi la prima volta che la vidi. Non per nulla la sua espressione e il suo sorriso mi... ... mi colmarono il cuore di gioia .
La gente parla di simpatie naturali e di genii benefici; ma vi è un grano di verità nelle leggende più stravaganti.
Mia cara protettrice, buonanotte!
Vibrava nella sua voce un vigore insolito e negli occhi gli ardeva una strana fiamma.
Il caso ha voluto che fossi desta, e ne sono felice dissi, ritirandomi.
Come?
Vuole andarsene?
Ho freddo, signore.
Freddo?
Ha ragione, e con i piedi a guazzo.
Vada, Jane, vada!
Ma tratteneva sempre la mia mano e non riuscivo a liberarmi.
Ricorsi a un espediente. Mi pare di sentir muovere la signora Fairfax dissi. Mi lasci, allora.
Le sue dita allentarono la stretta e io corsi via.
Tornai a letto, ma non pensai a dormire.
Sorgeva l’alba, che ancora mi sembrava di galleggiare su un mare azzurro ma agi tato, sballottata e sospinta ora da torbidi risucchi, ora da onde chiare; al di là di quel mare infuriato, mi sembrava, ogni tanto, di intravvedere un lido dolce come le colline di Beulah e di quando in quando una brezza destata dalla speranza sospingeva trionfalmente l’animo mio verso la mèta; ma non potevo rag giungerla, nemmeno con la fantasia, perché un vento contrario che spirava dalla terra mi respingeva di continuo tra le onde.
Il buon senso voleva resistere al delirio, la saggezza opporsi alla passione.
Troppo agitata per riposare, mi alzai appena spuntò il giorno. Capitolo XVI Il giorno che seguì quella notte insonne temevo e desideravo al tempo stesso d’incontrare il signor Rochester. Desideravo udire la sua voce, ma temevo di vedere il suo sguardo.
Nelle prime ore del mattino, mi aspettavo di vederlo giungere da un momento all’altro; non era sua abitudine entrare nel nostro studio, ma qualche volta vi faceva una capatina e presentivo che quel giorno ci sarebbe venuto.
Ma la mattina trascorse come al solito; nulla venne a inter rompere le lezioni di Adèle e soltanto subito dopo colazione udii un tramestio nella camera del signor Rochester e riconobbi le voci della signora Fairfax, di Leah, della cuoca cioè della moglie di John e persino l’accento gutturale di quest’ultimo.
Che benedizione esclamavano che il padrone non sia bru ciato nel suo letto!
È sempre pericoloso tenere il lume acceso di notte!
Per fortuna ha avuto la presenza di spirito di pensare alla brocca!
Ma perché non ci ha svegliati? Speriamo che ora non prenda freddo, a dormire sul divano!
E altre frasi del genere.
Alle chiacchiere seguì un energico strofinio di spazzole, scope e strofinacci che riparavano i danni della notte e quando, all’ora di cena, passai davanti alla camera del padrone per scendere in sala, attraverso la porta aperta vidi che tutto era di nuovo in ordine; mancavano soltanto i cortinaggi del letto e Leah, in piedi su di una sedia davanti alla finestra, lavava i vetri anneriti dal fumo.
Stavo per chiamarla, perché ero curiosa di sapere quale spiegazione era stata data dell’incidente, quando, varcando la soglia, vidi un’altra persona nella camera: una donna seduta accanto al letto che cuciva le frange a un paio di tende nuove.
Quella donna era Grace Poole.
Seria e taciturna come sempre, vestita di scuro con un grembiule a scacchi, un fazzoletto bianco incrociato sul petto e la cuffia sui capelli, era intenta al suo lavoro, che sembrava assorbire tutti i suoi pensieri.
Sulla sua fronte ottusa e sui suoi tratti rozzi non vi era traccia né del pallore né della dispera zione che ci si aspetterebbe di trovare sul volto di una donna che ha tentato un assassinio e che, fallito il suo intento, è stata raggiunta ed accusata nel suo nascondiglio com’io credevo proprio da chi doveva essere la sua vittima.
Ero confusa e perplessa.
Lei alzò gli occhi, mentre la guardavo; né un tremi to, né un pallore, né un rossore rivelò in lei la commozione, la coscienza della colpa, né la paura d’essere denunciata.
Disse: Buongiorno, signorina col suo solito tono breve e flemmatico e, raccogliendo un altro po’ di frangia e di fettuccia, continuò a cucire.
Voglio metterla alla prova pensai, non potendomi persua dere che fosse così impenetrabile.
Buongiorno, Grace dissi.
Che cosa è accaduto?
Mi pare di aver sentito i servi parlottare qui dentro tutti insieme, poco fa. Il padrone voleva leggere a letto ieri sera; si è addormentato con il lume acceso e il cortinaggio ha preso fuoco.
Per fortuna, si è svegliato prima che anche le coperte fossero in fiamme ed è riuscito a spegnere l’incendio con l’acqua della brocca.
È strano!
dissi a voce più bassa; poi, guardandola fissa: Ma il signor Rochester non ha chiamato aiuto?
Nessuno l’ha sentito muoversi?
Lei alzò di nuovo gli occhi su di me e questa volta l’espres sione era più attenta. Mi esaminò con aria circospetta e poi rispose: La servitù dorme lontano di qui; è difficile che abbiano potuto sentire. Le camere più vicine a quella del padrone sono la sua, signorina, e quella della signora Fairfax; ma la signora dice di non aver udito nulla. Quando si invecchia, si ha il sonno duro.
Tacque e poi aggiunse con finta indifferenza, e sempre con un accento particolare: Ma lei è giovane, signorina, e dovrebbe avere il sonno leggero; ha forse sentito qualche rumore?. Sì risposi abbassando la voce per non essere intesa da Leah che stava ancora lavando i vetri.
E in un primo momento ho creduto che fosse Pilota, ma Pilota non ride e sono sicura di aver udito una risata, una risata molto strana.
Prese un’altra gugliata di filo, lo incerò con cura, lo infilò nell’ago con mano ferma e poi osservò tranquillamente: Non credo, signorina, che il nostro padrone si sia mes so a ridere mentre era in quel pericolo.
Lei deve esserselo sognato.
Non stavo sognando risposi vivamente, indignata della sua impudenza. Lei tornò a fissarmi, con lo stesso sguardo scrutatore e intento.
Lo ha detto al padrone che ha sentito ridere?
mi chiese.
Non ho avuto occasione di vederlo, stamane.
Non ha pensato di aprire la porta e guardare nella gal leria?
Ora era lei che interrogava, forse per strapparmi particolari che non volevo dare.
E mi venne l’idea che se avesse scoperto ch’io conoscevo o sospettavo il suo delitto, chissà quale tiro maligno avrebbe escogitato per vendicarsi di me; così, ritenni prudente stare in guardia.
Al contrario dissi. Ho messo il chiavistello.
Non ha l’abitudine di metterlo prima di andare a letto?
Demonio! pensai.
Vuol conoscere le mie abitudini per architettare il suo piano. L’indignazione fu di nuovo più forte in me della prudenza e risposi con asprezza: Fin qui ho dimenticato spesso quella precauzione, perché non la credevo necessaria. Non pensavo si dovesse temere alcun pericolo a Thornfield.
Ma per il futuro aggiunsi, marcando ogni parola veglierò sulla mia sicurezza.
E farà bene rispose.
I dintorni sono tranquillissimi e non ho mai sentito che in questa casa siano entrati i ladri, sebbene si sappia che ci sono valori ingenti soltanto in argenteria, e che la servitù, per una villa così grande, è poco numerosa perché il padrone l’abita di rado e anche quando ci viene, essendo scapolo, non ha bisogno di molto personale.
Ma credo sia sempre meglio eccedere nella prudenza; si fa presto a tirare un chiavistello ed è bene avere una porta ben chiusa tra noi e quello che può succe dere di fuori. Molte persone, signorina, preferiscono rimettersi alla Provvidenza, ma io sono del parere che la Provvidenza non ci dispensa dal vegliare su noi stessi, anzi ci benedice se lo facciamo con discrezione.
E qui concluse la sua arringa, lunga per lei e pronunziata con la voce pacata di una quacchera.
La meraviglia mi rendeva muta, di fronte alla miracolosa padronanza di se stessa e alla profonda ipocrisia di quella donna, quando entrò la cuoca.
Signora Poole disse rivolgendosi a Grace. La cena dei domestici è quasi pronta; vuole scendere?
No, mi mandi qui il mio boccale di birra e la porzione di budino; li porterò di sopra.
Vuole una fetta di carne?
Una fetta sola e un boccone di formaggio.
E il ragù?
Non importa per ora; scenderò io prima dell’ora del tè e lo farò da me. La cuoca mi disse che la signora Fairfax mi aspettava, e scesi subito.
L’enigmatico carattere di Grace turbava tanto la mia mente, che udii appena la narrazione fattami durante il pranzo dalla signora Fairfax dell’avvenimento della notte.
Mi chiedevo, soprattutto, chi fosse Grace in quella casa e come mai non l’avessero fatta imprigionare la mattina stessa o non l’avessero per lo meno licenziata.
La notte prima il signor Rochester mi aveva quasi dichiarato d’essere convinto che la colpevole era lei; quale causa misteriosa gli impediva di denunciarla?
Perché aveva ingiunto anche a me di tacere? Come mai un signore altero, audace e vendicativo come lui era caduto in potere di una delle sue serve? Ed a tal punto che, persino se quella serva attentava alla sua vita, egli non osava accusarla apertamente e tanto meno punirla?
Se Grace fosse stata giovane e bella, avrei potuto credere che il signor Rochester fosse influenzato da sentimenti più teneri che il timore o la prudenza; ma bastava guardarla, sgraziata com’era e ormai anziana, per rendersi conto che tale supposizione era del tutto assurda.
Tuttavia riflettei un tempo è stata giovane e dev’esserlo stata quando lo era anche il padrone; la signora Fairfax mi ha detto che è qui da molti anni.
Non credo che sia mai stata bella, ma forse possiede qualità che compensano la mancanza di attrattive fisiche. Il signor Rochester ha un debole per tutto ciò che è eccentrico e bizzarro, e bizzarra, se non altro, Grace lo è senza dubbio.
Forse un capriccio l’ha messo nelle mani di quella donna; forse lei esercita su di lui un’influenza segreta risultato della sua sventatezza giovanile della quale egli non sa liberarsi, né osa disdegnarla.
Ma, arrivata a questo punto delle mie congetture, il brutto viso quadrato, piatto e duro di Grace Poole mi si presentò così nitidamente davanti agli occhi, che pensai: No, è impossibile!
La mia supposizione non ha alcun fondamento.
Pure, insinuò la voce segreta che tutti noi abbiamo in cuore nemmeno tu sei bella e forse al signor Rochester non dispiaci; almeno, così ti è parso spesso, anche la notte scorsa...
ricordi le sue parole, il suo sguardo, la sua voce?.
Ricordavo tutto: quel linguaggio, quegli occhi, quell’accento rivissero un istante dentro di me, mentre mi trovavo nella sala di studio con Adèle. La bambina disegnava; mi chinai su di lei per dirigerle la mano ed ella mi guardò, leggermente sorpresa: Qu’avez-vous, mademoiselle?
mi chiese.
Vos doigts trem blent comme la feuille et vos joues sont rouges...
mais rouges comme des cerises!* È perché mi sono chinata.
Adèle riprese a disegnare, ed io a meditare.
Cercai di scac ciare dalla mente l’odiosa supposizione che vi si era annidata su Grace Poole, perché mi disgustava.
Mi confrontai con lei e vidi che eravamo ben diverse. Bessie Leaven mi aveva detto che sembravo una signora, ed era vero. Ed il mio aspetto era molto migliorato, da quando Bessie mi aveva veduta. Ero ingrassata e avevo il viso roseo; ero più fresca, più gaia, più animata, perché avevo speranze più vaste ed interessi più vivaci. È già sera mi dissi guardando verso la finestra.
Non ho sentito né la voce né il passo del signor Rochester oggi, ma certamente lo vedrò prima di notte. Questa mattina temevo di incontrarlo, ma ora lo desidero, perché l’attesa è stata così lunga, che ora comincio ad essere impaziente.
Quando la sera fu davvero scesa e Adèle mi lasciò per andare a trastullarsi con Sophie, la mia impazienza crebbe.
Tendevo l’orecchio, sperando di sentir suonare il campanello del salotto; * Che ha, signorina? Le dita le tremano come una foglia, e ha le guance rosse... rosse proprio come ciliege!
aspettavo ad ogni momento di veder comparire Leah con un messaggio del padrone, mi sembrava ogni tanto di udire il passo di quest’ultimo e mi avvicinavo alla porta, sperando che si aprisse per lasciar entrare il signor Rochester.
Ma la porta rimaneva chiusa e dalla finestra entrava solamente il buio.
Tuttavia, non era ancora tardi; spesso egli mi mandava a chiamare tra le sette e le otto, ed ora non erano che le sei.
Non mi avrebbe delusa proprio quella sera, che avevo tante cose da comunicargli!
Volevo parlargli di nuovo di Grace Poole per sentire cosa avrebbe rispo sto; volevo chiedergli molto semplicemente se davvero credeva che fosse lei l’autrice dell’odioso attentato della notte scorsa e, se lo credeva, perché lo teneva segreto.
Poco m’importava di correre il rischio d’infastidirlo con la mia curiosità; sapevo come blandirlo, dopo averlo irritato, ed era questo un piacere che assaporavo con delizia, anche se un istinto sicuro mi tratteneva dall’andare troppo oltre.
Mi divertivo a provocarlo, per provare a me stessa il mio potere, ma non mi arrischiavo mai al di là di un certo limite. Pur senza mai apparire irrispettosa, né dimentica della mia posizione in casa sua, discutevo con lui liberamente di qualunque argomento, con soddisfazione reciproca. Finalmente un passo risuonò sulla scala e Leah comparve, ma soltanto per dirmi che il tè era pronto nel salottino della signora Fairfax, dove mi recai subito, felice di scendere a pianterreno, perché così mi sarei sentita più vicina al signor Rochester.
Lei ha bisogno di una tazza di tè mi disse la buona signora non appena mi vide.
Ha mangiato così poco a pranzo, che temo che lei oggi non stia bene...
sembra agitata e febbricitante. Oh, no!
Sto benissimo.
Allora me lo proverà mangiando con appetito; vuole riem pire la teiera mentre termino questo giro di calza?
Quand’ebbe finito, si alzò e chiuse le imposte che aveva tenuto aperte fino allora per godere l’ultima luce del giorno; ma ormai l’oscurità della sera si faceva più densa a ogni minuto.
È una bella notte, disse, accostando i vetri anche se non ci sono stelle.
Il signor Rochester ha avuto una buona giornata per il suo viaggio. Per il suo viaggio?
Non sapevo che dovesse partire!
Sì, è partito subito dopo colazione per andare a Leas, dove risiede il signor Eshton, a dieci miglia oltre Millcote.
Credo che vi sia riunita una compagnia numerosa: Lord Ingram, il signor George Lynn, il colonnello Deot ed altri ancora.
Lo aspetta di ritorno per questa sera? No, e nemmeno domani. È probabile che resti assente una settimana, o forse più... Quando i signori si riuniscono, sono circondati da tanta eleganza e buonumore, hanno a disposizione tanti svaghi, tante cose piacevoli, che non hanno fretta di sepa rarsi.
In quelle riunioni, i più ricercati sono gli uomini e il signor Rochester è così amabile e divertente in società, che credo sia il beniamino di tutti.
Le signore hanno un debole per lui, anche se il suo aspetto non sembra dei più adatti per far colpo su di loro; ma probabilmente il suo ingegno e le sue qualità, forse anche la sua ricchezza e la sua nascita, fanno dimenticare una scarsa avvenenza fisica.
Vi sono delle signore a Leas?
La signora Eshton e le sue tre figliole, ragazze molto eleganti; poi vi sono le signorine Blanche e Mary Ingram, bellissime donne, pare.
Io ho visto Blanche sei o sette anni fa, quando aveva diciott’anni. Venne qui per un ballo dato dal signor Rochester a Natale. Se avesse visto la nostra sala da pranzo, quel giorno!
Tutta decorata e illuminata...
Ci saranno state una cinquantina di persone, tra signore e signori, tutti delle migliori famiglie della Contea, e la signorina Ingram fu la regina della festa.
L’ha veduta, signora Fairfax?...
Mi dica com’è. L’ho veduta sì, e bene.
Le porte della sala da pranzo erano aperte e, siccome era Natale, la servitù ebbe il permesso di riunirsi in anticamera per sentir cantare e suonare le signore.
Il signor Rochester mi fece entrare e io andai a sedermi in un angolo tranquillo. Non avevo mai visto un simile spettacolo...
le signore indossavano abiti magnifici e molte per lo meno tra le più giovani mi parvero assai attraenti; ma la signorina Ingram era certamente la più bella.
E com’era?
Alta, sottile, con le spalle leggermente spioventi, il collo lungo e grazioso, la carnagione pallida, ma chiara e trasparen te, fattezze nobili e gli occhi un poco simili a quelli del signor Rochester, grandi, neri e scintillanti come i suoi gioielli; e che bei capelli aveva, neri come l’ala d’un corvo, acconciati in trecce sulla nuca e tutti ondulati sulla fronte.
Era vestita di bianco, con una sciarpa color ambra attorno alle spalle che, annodandosi in vita, le scendeva fin sotto il ginocchio.
Tra i capelli aveva un fiore della stessa tinta, che contrastava bene con la sua capigliatura d’ebano.
Doveva essere molto ammirata! Oh, sì!
E non solo per la sua bellezza, ma anche per il talen to.
Cantò un duetto con il signor Rochester, accompagnata al pianoforte da un altro gentiluomo.
Con il signor Rochester?
Non sapevo che cantasse!
Ha una bella voce di basso e molto gusto per la musica. E la signorina Ingram, che voce aveva?
Una voce ricca e piena...
Ha cantato in modo delizioso.
Era un piacere starla ad ascoltare!
Dopo ha suonato al pianoforte; io non me ne intendo di musica, ma il signor Rochester sì, e l’ho sentito dire che la signorina Ingram era un’eccellente esecutrice.
E una ragazza così bella e con tante qualità non è ancora maritata?
Sembra di no; credo che né lei né sua sorella siano ricche.
I beni di Lord Ingram erano vincolati e il figlio maggiore li ha ereditati quasi tutti.
Mi fa specie che nessuno del suo rango si sia innamo rato di lei, il signor Rochester per esempio.
È ricco, non è vero? Sì, certo, ma tra loro vi è una notevole differenza d’età; il signor Rochester è vicino ai quarant’anni e lei ne ha soltanto venticinque.
Che cosa importa?
Tutti i giorni si fanno matrimoni in cui la differenza d’età tra gli sposi è ancora maggiore.
È vero.
Non credo però che il signor Rochester vi abbia mai pensato. Ma lei non mangia nulla... ha assaggiato sì e no un crostino! Ho troppa sete per poter mangiare. Vuole darmi un’altra tazza di tè?
Stavo per ricominciare a parlare delle probabilità di una unione tra il signor Rochester e la bella Blanche, quando Adèle entrò e dovemmo cambiare discorso.
Non appena fui sola, mi diedi a riflettere su ciò che avevo appreso.
Guardai nel mio cuore, esaminai pensieri e sentimenti e con mano ferma cercai di ricondurre sulla via del buonsenso quelli che l’immaginazione aveva fatto smarrire in regioni senza confini né sentieri.
Chiamata alla sbarra da me stessa, la memoria produsse le cause delle speranze, dei desideri, dei sentimenti che avevo nutrito dalla notte prima e spiegò lo stato d’animo al quale mi ero abbandonata durante le due ultime settimane; poi si fece avanti la ragione e quando, col suo tono pacato, ebbe esposto le cose così come realmente stavano, dimostrando che io avevo respinto la realtà per pascermi avidamente d’ideale, pronunciai questo giudizio: una pazza più pazza di Jane Eyre non aveva mai respirato aura vitale, una sciocca più sciocca e fantasiosa mai si era tanto abbeverata di dolci menzogne, ingoiando il veleno come se fosse nettare.
Tu, mi dissi la prediletta del signor Rochester?
Tu, avere il potere di piacergli?
Tu, avere qualche valore agli occhi di lui?
Suvvia!
La tua follia mi disgusta.
Tu hai costruito il tuo castello in aria su qualche occasionale segno di preferenza, segni equivoci concessi da un signore ad una dipendente, a una bambina.
Come hai osato? Povera illusa!
Il tuo proprio interesse non avrebbe dovuto renderti più saggia?
Stamani hai rievocato nella mente la breve scena della notte scorsa...
copriti il viso ed arrossisci!
Egli ha fuggevolmente lodato i tuoi occhi, non è vero? Apri le palpebre, piccola cieca, e mira la tua follia!
Non è un vanto per una donna l’adulazione di un superiore, che certo non pensa a fare di lei sua moglie, ed è pazza colei che si lascia accendere da un amore segreto il quale, se non sarà conosciuto e corrisposto, divorerà la sua vita, e se invece lo sarà, dovrà condurla ignis fatuus,* in un pantano limaccioso e senza via d’uscita.
Ascolta, dunque, Jane Eyre, la tua sentenza: domani ti met terai davanti ad uno specchio e disegnerai con la matita il tuo ritratto, fedelmente, senza attenuare alcun difetto, senza addol cire nessuna linea dura, senza trascurare nessuna spiacevole irregolarità.
Sotto vi scriverai: ‘Ritratto d’una istitutrice brutta, povera, e senza parentela’. Dopo, prenderai una tavoletta d’avorio; ne hai già una pronta * Come un fuoco fatuo.
nella cartella.
Mescolerai sulla tavolozza i colori più freschi, più belli e delicati, sceglierai i pennelli migliori e disegnerai con cura il volto più grazioso che tu possa immaginare; lo dipingerai con i più morbidi e dolci chiaroscuri, secondo la descrizione che di Blanche Ingram ti ha fatto la signora Fairfax.
E non dimenti care i riccioli neri e gli occhi da orientale. Come! Sei tentata di prendere per modello il signor Rochester? Ordine, ci vuole! Non pianti, né sentimento, né malinconie! Voglio solo buonsenso e risolutezza!
Rammenta i tratti nobili eppure armoniosi, il collo e il busto da statua greca, metti in risalto il braccio candido e rotondo, la mano delicata; non dimenticare né l’anello di brillanti né il braccialetto d’oro, riproduci fedelmente la veste aerea e scintillante, la sciarpa color ambra e i fiori nei capelli, poi scrivi sotto la miniatura: ‘Blanche, giovane dama di nobile famigli’. E se in avvenire ti venisse in mente che il signor Rochester pensa bene di te, metti a confronto questi due ritratti e di’ a te stessa: ‘È probabile che il signor Rochester, se volesse, potrebbe ottenere l’amore di questa nobile signorina; ma è mai possibile che sprechi un solo pensiero per questa povera e insignificante istitutrice?’.
Lo farò mi dissi, e dopo aver preso questa decisione, mi sentii più calma e mi addormentai.
Il mattino dopo mantenni la parola; due ore mi bastarono per schizzare a matita il mio ritratto e in meno di quindici giorni avevo terminato la miniatura di una immaginaria Blanche Ingram.
Il volto era riuscito assai grazioso e quando lo paragonai con il mio schizzo, il contrasto era così evidente, che faticai a rimanere padrona di me stessa.
Quel lavoro mi fece bene, perché tenne occupate le mie mani e la mia mente e rafforzò e fissò le nuove impressioni che desideravo stampare indelebilmente nel mio cuore.
In breve tempo potei congratularmi con me stessa per gli effetti salutari della disciplina che avevo imposto ai miei sentimenti. Grazie ad essa fui in grado di affrontare gli avve nimenti che seguirono con una calma che, se mi avessero colta impreparata, non avrei saputo mantenere nemmeno apparentemente. Capitolo XVII Trascorse una settimana senza che avessi notizie del signor Rochester; dopo dieci giorni non era ancora tornato.
La signora Fairfax diceva che non si sarebbe stupita se, dopo aver lascia to Leas, egli avesse raggiunto direttamente Londra e di là il Continente, per non farsi più vedere a Thornfield fino all’anno venturo.
Più di una volta ne era partito in modo altrettanto brusco e inaspettato. All’udire quelle parole sentii un gran freddo al cuore e fui per venir meno. Avevo subìto una dolorosa delusione; ma, facendo appello alle mie forze e rammentando i miei princìpi, riuscii a mettere ordine nelle mie sensazioni. Mi stupii io stessa d’aver saputo superare così bene il mio tem poraneo accecamento, d’aver messo in chiaro che nulla di ciò che faceva il signor Rochester doveva e poteva interessarmi.
Non cercavo di umiliarmi, persuadendomi d’essere troppo inferiore a lui; al contrario, mi dicevo semplicemente: Tu non hai nulla a che fare con il padrone di Thornfield, fuorché ricevere il salario che ti dà per le tue lezioni alla sua protetta ed essergli grata del trattamento gentile e rispettoso che, se fai il tuo dovere, hai diritto di aspettarti da parte sua.
Convinciti che questo è il solo legame tra voi che egli riconosca e quindi non farne l’oggetto dei tuoi bei sentimenti, delle tue estasi, dei tuoi strazi e così via.
Egli non appartiene alla tua classe e tu devi restare nella tua; abbi abbastanza amor proprio per non riporre l’affetto del tuo cuore là dove non è desiderato e potrebbe essere disprezzato.
Continuai tranquillamente a compiere i miei doveri quotidia ni, ma spesso mi si presentavano alla mente sia pure in forma ancora incerta valide ragioni per lasciare Thornfield e pensavo a mettere una nuova inserzione, fantasticando sulle possibilità di lavoro che mi si sarebbero offerte.
Non ritenni necessario scacciare questi pensieri: germogliassero pure e portassero fiori, se così doveva essere. Il signor Rochester era assente da circa quindici giorni, quando la signora Fairfax ricevette una lettera.
È del padrone disse, guardandone il timbro. Ora forse sapremo se dobbiamo aspettarlo o no.
Mentre rompeva il sigillo e scorreva il testo, io continuai a sorbire il mio caffè . Faceva caldo e attribuii a questa circostanza il rossore che all’improvviso mi coprì la faccia. Perché mi tremasse la mano e involontariamente rovesciassi nel piattino metà del contenuto della tazza, non lo volli sapere.
Be’, qualche volta mi lagno che qui c’è troppa tranquil lità; ma ora credo che ci sarà da fare, almeno per qualche tempo disse la signora Fairfax ancora con la lettera davanti agli occhiali.
Mi trattenni dal domandare una spiegazione alle sue paro le, fino a quando non ebbi allacciato i nastri del grembiule di Adèle, che si erano sciolti, e non le ebbi dato un altro pasticcino e un’altra tazza di latte; soltanto allora chiesi con indifferenza: Ma il signor Rochester non tornerà per ora?.
Sì, fra tre giorni, dice; cioè giovedì, e non arriva solo.
Non so se la comitiva che parte da Leas sarà numerosa, ma il padrone dà ordine di tener pronte tutte le camere più belle e di riassettare la biblioteca e i salotti; mi dice anche di far venire qualcuno dalla locanda di Millcote per dare una mano in cucina.
Le signore condurranno con sé le cameriere e i signori i loro domestici; avremo la casa piena.
La signora Fairfax terminò in fretta la sua colazione e corse via per impartire i primi ordini.
Come aveva predetto, in quei tre giorni ci fu molto da fare.
Tutte le stanze di Thornfield mi erano sempre parse perfetta mente linde ed ordinate; ma evidentemente mi sbagliavo, perché vennero assunte altre tre nuove donne di servizio e la casa fu messa a soqquadro: i pavimenti furono lavati, i tappeti battuti e spolverati gli stucchi, i quadri furono staccati e riappesi, gli spec chi e i lampadari lucidati, le coperte e i piumini messi all’aria e i caminetti accesi in ogni stanza.
Adèle correva come impazzita in mezzo a quella baraonda; i preparativi per l’arrivo di ospiti eleganti e la prospettiva della loro compagnia la mandavano in visibilio. Volle che Sophie passasse in rassegna tutte le sue toilettes, come chiamava i suoi vestiti, rinfrescasse quelle un po’ passées* e desse aria alle nuove.
Intanto non faceva che sgambettare dall’una all’altra camera degli ospiti, saltando su e giù dai letti e rotolandosi sui materassi e sui cuscini ammucchiati per terra davanti ai caminetti accesi.
Dai doveri scolastici era esonerata, perché avendomi chiesto la signora Fairfax di aiutarla, stavo tutto il giorno in dispensa a dare una mano a lei e alla cuoca, e intanto imparavo a fare torte, dolci e pasticcini alla francese, a preparare la selvaggina e a guarnire i piatti e le alzate della frutta.
Gli ospiti erano attesi per giovedì all’ora di cena, cioè verso le sei.
Non avevo tempo di correre dietro alle mie chimere e fui allegra e attiva come tutti, anche se non come Adèle.
A momenti, però, l’allegria svaniva e mi ritrovavo, a dispetto di me stessa, in preda a dubbi, timori e paurose congetture, specie quando vedevo la porta della scala del terzo piano aprirsi lentamente per lasciar passare Grace Poole in cuffia, grembiule bianco e fazzoletto al collo.
La seguivo con gli occhi mentre si allontanava col suo passo smorzato dalle pantofole di stoffa, si fermava a dare una capatina nelle stanze ancora sottosopra, giusto per dire alle donne come si fa a lucidare gli alari, a pulire il marmo dei caminetti o a togliere una macchia dalle tappezzerie di carta.
Di solito, scendeva in cucina una volta al giorno, consumava là la sua colazione, fumava un momento accanto al focolare e poi risaliva all’ultimo piano con un boccale di birra, chiudendosi nella sua stanza.
Con la servitù non trascorreva più di un’ora in tutta la giornata; le altre ventitré le passava in quella buia camera sotto il tetto, intenta a cucire e forse a ridere del suo strano riso sola come una prigioniera nella sua segreta.
Ma la cosa più strana era che nessuno in tutta la casa, eccetto me, sembrava badare a Grace, né meravigliarsi delle sue abitudi ni; nessuno domandava chi fosse realmente e che facesse lassù, * Lise, sciupate, invecchiate.
nessuno la compiangeva per la sua solitudine, o il suo isolamento.
Un giorno afferrai un brano di conversazione tra Leah e una delle donne avventizie.
Parlavano di Grace.
Leah aveva detto qualche cosa che m’era sfuggito e l’altra osservò: Sarà certo pagata bene. Oh sì rispose Leah. Vorrei essere pagata come lei, benché non possa lagnarmi... Non c’è avarizia a Thornfield, ma il mio salario è un quinto di quello che guadagna la Poole. E ne mette da parte, perché ogni trimestre va a depositare denaro alla banca di Millcote.
Non mi stupirebbe che avesse già risparmiato abba stanza da poter essere indipendente, se volesse lasciare il posto; ma credo che le spiacerebbe, e poi non ha ancora quarant’anni, è robusta e capace; è troppo presto per smettere di lavorare.
Mi pare una donna che si sa sbrigare.
Ah, si può dirlo; nessuno è più abile di lei per quello che deve fare confermò Leah in tono significativo.
Non tutti ne sarebbero capaci, nemmeno per una buona paga. Certamente no fu la risposta.
Mi domando se il pa drone...
Ma la donna non poté continuare la sua frase, perché Leah, accortasi in quel momento della mia presenza, fece cenno alla compagna di tacere, e questa aggiunse a bassa voce: La signorina non lo sa?.
Leah scrollò il capo e la conversazione, naturalmente, cessò.
Tutto ciò che ne avevo ricavato si poteva riassumere così: a Thor nfield c’era un mistero che mi veniva taciuto di proposito.
La sera prima del giovedì tutti i preparativi erano terminati: stesi i tappeti, guarniti di cortinaggi a festoni i letti dalle coltri candide, forniti di tutto il necessario i tavolini a specchio per la toilette, lucidati i mobili, disposti i fiori nei vasi, così che tutta la casa appariva accogliente e festosa come mai l’avevo vista prima.
Nella sala d’ingresso, il grande orologio dalla cassa scolpita, gli scalini e la balaustra della scala erano lucenti come specchi; in sala da pranzo, le credenze erano coperte di scintillante argen teria e di ricche porcellane, e fiori esotici riempivano i salotti del loro forte profumo.
Giunse il pomeriggio. La signora Fairfax si mise un bel vestito di raso nero, i guanti e l’orologio d’oro, perché spettava a lei rice vere gli ospiti, accompagnare le signore nelle loro camere e fare, insomma, gli onori di casa.
Anche Adèle volle cambiarsi d’abito, benché fossi convinta che, almeno per quel giorno, difficilmente sarebbe stata presentata alle signore.
Tuttavia, per accontentar la, permisi a Sophie di metterle uno dei suoi vestiti di mussola.
Quanto a me, rimasi come ero, persuasa che nessuno m’avrebbe invitata a uscire dall’aula di studio, diventata per me un santuario e un piacevole rifugio nelle ore tristi.
Era una mite e serena giornata di primavera, una di quelle giornate che tra la fine di marzo e il principio d’aprile si levano sulla terra come araldi dell’estate.
Ormai volgeva al termine, ma l’aria si manteneva tepida e io disegnavo davanti alla finestra aperta.
Si fa tardi disse la signora Fairfax entrando con un fruscio di gonne.
Sono contenta di aver ordinato il pranzo per le sette e non per le sei, come voleva il signor Rochester.
Ho mandato John al cancello per vedere se si scorge qualcuno sulla via; di lì si vede un bel tratto di strada in direzione di Millcote.
S’affacciò alla finestra.
Eccolo che torna!
esclamò, e poi sporgendosi: Dunque, John, ci sono notizie?
Vengono, signora fu la risposta.
Saranno qui tra dieci minuti.
Adèle corse alla finestra e anch’io mi alzai, ma tenendomi un po’ in disparte, dietro le tende, per poter vedere senza essere veduta.
I dieci minuti di John mi parvero molto lunghi, ma finalmente si udì un rumore di ruote, quattro cavalieri comparvero al galoppo in fondo al viale, seguiti da due carrozze aperte.
Veli e piume ondeggianti riempivano i due veicoli; due tra i cavalieri erano giovani e belli, il terzo era il signor Rochester su Mesrour, il suo cavallo nero, con Pilota che gli saltava davanti; al suo fianco caval cava una signora e su quella coppia sembravano fissi gli sguardi di tutti.
La rossa veste da amazzone della dama toccava quasi terra e tra le pieghe trasparenti del lungo velo che le svolazzava dietro scintillava una ricca capigliatura d’ebano.
La signorina Ingram!
esclamò la signora Fairfax e cor se via.
La cavalcata, seguendo la curva del viale, svoltò rapidamente l’angolo della casa e scomparve alla vista.
Adèle voleva scende re, ma io la presi sulle mie ginocchia e le spiegai che né ora né mai doveva permettersi di presentarsi alle signore, a meno che non la facessero chiamare espressamente, altrimenti il signor Rochester sarebbe andato in collera con lei.
Versò qualche lacrima, quando glielo dissi, ma poi, vedendo che mi rabbuiavo, acconsentì ad ubbidire.
In quel momento, un allegro vocio salì dall’ingresso; le voci gravi degli uomini si fondevano armoniosamente con quelle argentine delle signore e distinguibile tra tutte, sebbene non forte, era la voce sonora del padrone di Thornfield che accoglieva gli ospiti in casa sua.
Passi leggeri salirono la scala, la galleria risuonò per un momento di gaie risate, le porte furono aperte e chiuse, poi, per un poco, tutto tornò nel silenzio.
Elles changent de toilettes disse Adèle che, con le orecchie tese, aveva seguito ogni movimento, e sospirò.
Chez maman, riprese quand il y avait du monde, je le suivais partout, au salon et à leurs chambres; souvent je regardais les femmes de chambre coiffer et habiller les dames, et c’était si amusant: comme celà on apprend.* Non hai appetito, Adèle?
Mais oui, mademoiselle; voilà cinq ou six heures que nous n’avons pas mangé.** Allora, mentre le signore sono nelle loro camere, scenderò a prendere qualche cosa.
E uscendo con precauzione dal mio asilo, raggiunsi una scala di servizio che conduceva direttamente in cucina.
Là tutti erano in moto: la minestra e il pesce finivano di cuocere e la cuoca, china sopra i fornelli tutta indaffarata, minacciava di prendere fuoco con le sue vivande.
Nell’ingresso di servizio due cocchieri e tre servitori stavano raggruppati attorno al fuoco , e tutta la servitù avventizia assunta a Millcote era in faccende.
Facendomi largo in mezzo a quel trambusto, raggiunsi la dispensa; presi un pollo freddo, un pane, qualche pasticcino, due piatti, qualche posata e con il mio bottino tornai rapidamente sui miei passi.
Appena in * Stanno cambiando abito.
A casa della mamma, quando c’erano ospiti, io le seguivo ovunque, in salotto e nelle camere; spesso guardavo le cameriere che pettinavano e vestivano le signore, ed era tanto divertente; s’impara, così.
** Certo, signorina. Sono cinque o sei ore che non si è mangiato.
cima alla scala, mentre stavo chiudendo la porta dietro a me, un brusio mi avvertì che le signore stavano per lasciare le camere; non potevo raggiungere lo studio senza passare davanti alle loro porte; così, per non correre il rischio d’essere veduta con il mio carico di vettovaglie, rimasi in quel cantuccio che, non avendo finestre, era sempre buio. Ad una ad una le camere si vuotarono delle loro belle ospiti, delle quali intravvidi nella penombra le movenze aggraziate e le seriche vesti mentre sostavano un istante tutte assieme in fondo alla galleria chiacchierando gaiamente; poi dileguarono per lo scalone con passo così lieve da far pensare ad una chiara nuvola rotolante giù per un pendio.
La loro apparizione mi aveva lasciato negli occhi una visione d’eleganza a me fino ad allora sconosciuta.
Trovai Adèle che sbirciava dalla porta socchiusa dello studio.
Che belle signore!
esclamò in inglese.
Come sarei contenta di andare da loro!
Crede che il signor Rochester ci farà chiamare dopo cena?
No di certo; il signor Rochester ha altro cui pensare.
Dimen tica le signore, per questa sera, forse le vedrai domani.
Intanto, ecco la tua cena.
Adèle aveva molto appetito, così il pollo e i pasticcini per un poco la distrassero; avevo fatto bene ad andare a prendere quelle provviste, perché altrimenti sia lei che io, ed anche Sophie, alla quale ne mandai una parte, avremmo corso il rischio di sal tare il pasto; la servitù era troppo occupata al pianterreno per ricordarsi di noi.
I dolci e la frutta non furono portati in tavola che verso le nove e alle dieci i servi correvano ancora avanti e indietro con i liquori e le tazze del caffè.
Quella sera permisi ad Adèle di rimanere alzata molto più tardi del solito, perché diceva che non sarebbe riuscita ad addormentarsi finché al piano di sotto non avessero cessato di aprire e chiudere le porte e di far chiasso. Inoltre, aggiungeva, poteva anche darsi che il signor Rochester ci mandasse a chiamare quando lei era già svestita, e allora quel dommage!.* Le raccontai qualche favola, poi per distrarla la condussi nella galleria.
Il lampadario del vestibolo era acceso e, affacciandosi alla * Che peccato! balaustra, lei poteva vedere i servi passare avanti e indietro. Sul tardi si udirono a un tratto le note del pianoforte, che era stato trasportato in salotto. Adèle ed io ci sedemmo sugli scalini per ascoltare. Una voce si unì alle note profonde dello strumento, una voce di donna che cantava con molta dolcezza.
All’assolo seguì un duetto e poi una canzone a più voci; negli intervalli, giungeva fino a noi il brusio di un’allegra conversazione.
Ascoltai a lungo e ad un tratto mi accorsi che, analizzando quelle voci, cercavo soltanto di distinguere tra tutte quella del signor Rochester; quando ci riuscii, mi sforzai di afferrare le parole, in quei suoni che la distanza rendeva inarticolati.
Guardai Adèle, che aveva abbandonato la testa sulla mia spalla, e vidi che non riusciva più a tenere aperti gli occhi; così la presi in braccio e la portai a letto.
Era quasi mezzanotte, quando gli ospiti si ritirarono nelle loro camere.
Il mattino dopo era ancora bel tempo e la comitiva dedicò la giornata ad una escursione nei dintorni.
Partirono di buon’ora, chi a cavallo, chi in carrozza, e io vidi sia la partenza che il ritorno.
La signorina Ingram era la sola donna a cavallo e, come il giorno prima, il signor Rochester le galoppava a fianco.
La coppia cavalcava un po’ in disparte dal resto della comitiva. Feci notare quella circostanza alla signora Fairfax, che stava alla finestra accanto a me. Lei sostiene che non vi è nessuna probabilità che si sposi no le dissi. Ma, come vede, il signor Rochester la preferisce ad ogni altra. Sì, l’ammira, senza dubbio. E lei pure aggiunsi. Non vede come si china verso di lui, mentre gli parla? È un gesto molto confidenziale... Vorrei vederla in viso; non mi è ancora riuscito. La vedrà questa sera.
Ho detto al signor Rochester che Adèle arde dal desiderio di conoscere le signore, ed egli mi ha risposto: La faccia scendere in salotto dopo pranzo e chieda alla signorina Eyre di accompagnarla.
L’ha detto per semplice cortesia, perché non è necessario che ci vada, ne sono certa risposi.
Già, io gli ho fatto osservare che, non essendo avvezza a vedere gente, forse non le avrebbe fatto piacere trovarsi in mez zo a quell’allegra compagnia; ma egli ha risposto col suo tono asciutto: Sciocchezze!
Se si rifiuta, le dica che lo desidero; e se resiste, andrò io a prenderla.
Non gli procurerò questa noia osservai. Andrò, se proprio lo devo, ma non mi fa piacere. Ci sarà anche lei, signora Fairfax?
No, ho chiesto di potermi ritirare e il padrone mi ha accon tentata.
Ma le dirò io come deve fare per evitare l’imbarazzo di un’entrata cerimoniosa, che è sempre la cosa più sgradevole. Vada in salotto mentre è ancora deserto, prima che le signore si siano alzate da tavola, e si sieda in un angolo.
Non occorre che resti molto a meno che non le faccia piacere quando gli uomini avranno raggiunto le signore; basta che il signor Rochester la veda, poi se la svigni pure: nessuno si accorgerà di lei.
Crede che tutta questa gente rimarrà a lungo?
Due o tre settimane, non di più.
Dopo le vacanze di Pasqua, il signor Lynn, che è stato nominato membro del comune di Mil lcote, dovrà tornare in città per assumere la sua carica, e forse il signor Rochester lo accompagnerà, perché mi stupisce che si sia trattenuto tanto a lungo a Thornfield.
Fu con trepidazione che vidi avvicinarsi l’ora in cui avrei dovuto presentarmi in salotto con la mia allieva.
Adèle era stata come in estasi tutto il giorno, dopo aver saputo che quella sera l’avrei condotta in presenza delle signore, e non si calmò che quando Sophie cominciò a vestirla.
L’importanza di quell’ope razione mise un freno alla sua irrequietezza, tanto che quando fu pronta, coi lunghi ricci ben pettinati sulle spalle, il vestito di seta rosa, la fascia di raso intorno alla vita e i mezzi guanti di pizzo, appariva grave come un giudice.
Fu superfluo ammonirla di non sciuparsi la veste o l’acconciatura poiché, aspettando che anch’io fossi pronta, si mise a sedere tutta composta sulla sua seggiolina, avendo cura di rialzare la gonna per timore di spiegazzarla.
I miei preparativi non furono lunghi: indossai il mio abito migliore , mi lisciai i capelli, mi appuntai sul petto il mio unico ornamento, la spilla con la perla, e scendemmo.
Per fortuna, il salotto aveva due ingressi, e così evitammo di passare dalla sala da pranzo, dove gli ospiti erano riuniti a mensa.
Il salotto era deserto; un bel fuoco ardeva nel camino di marmo e le candele brillavano in quel tepido silenzio tra i fiori rari che adornavano i tavoli.
L’arco che metteva nella sala da pranzo era chiuso dalla portiera rossa, ma per quanto sottile fosse quella divisione, bastava ad impedirmi di afferrare la conversazione dei commensali i quali, del resto, discorrevano a bassa voce.
Adèle, sempre impressionata dalla solennità dell’evento imminente, sedeva immobile senza una parola sullo sgabello che le avevo indicato.
Io mi ritirai nel vano d’una finestra e, prendendo un libro dal tavolo vicino, tentai di leggere.
Adèle mi raggiunse con il suo sgabello e dopo un momento mi toccò le ginocchia.
Che c’è, Adèle?
Est-ce que je ne peux pas prendre une seule de ces fleurs magnifiques, mademoiselle? Seulement pour completer ma toilette?* Ci pensi troppo, Adèle, al tuo vestito.
Ma ti darò il fiore.
E, togliendo una rosa da un vaso, gliela misi alla cintura.
Lei trasse un sospiro di ineffabile soddisfazione, come se la coppa della sua felicità fosse ormai colma, ed io mi volsi per nascondere un sorriso; vi era qualche cosa di comico e insieme di triste nella innata e profonda devozione di quella piccola parigina per tutto ciò che riguardava la toilette.
In quel momento, si udì un rumore di sedie smosse nella stanza accanto; la portiera rossa fu scostata e attraverso l’arco apparve la sala da pranzo, con il lungo tavolo scintillante d’argenteria, di porcellane e di cristalli, sotto la luce che pioveva dal grande lampadario.
Un gruppo di signore comparve sulla soglia, avanzò, e la portiera ricadde dietro ad esse. Erano soltanto otto, ma mentre entravano mi parvero di più.
Alcune erano alte, molte vestite di bianco, e tutte indossavano abiti ampi e fluttuanti che, al pari di un alone lunare, rendevano più grandi e vaporose le loro figure.
Mi alzai e le salutai con un inchino. Una o due risposero con un lieve cenno del capo, le altre si contentarono di guardarmi. Si dispersero nella sala e la leggerezza e la vivacità dei loro movi menti mi fece pensare a un gruppo di uccelli dalle piume candide. Alcune si adagiarono languidamente sui divani, altre si chinarono * Posso prendere uno di questi magnifici fiori, signorina?
Solo per comple tare la toilette.
sui tavoli per guardare i libri e i fiori, altre infine formarono un gruppo attorno al fuoco; tutte parlavano con voce limpida, ma in un tono sommesso che pareva loro abituale.
Seppi più tardi come si chiamavano, e tanto vale che ne citi addirittura i nomi.
Prima di tutto vi era la signora Eshton con le sue due figlie.
La madre doveva essere stata una bella donna, e si conservava ancora bene.
Amy, la maggiore delle figlie, era piuttosto piccola, ingenua e infantile di viso e di figura, ma con qualche cosa di piccante nei modi; stava bene vestita di mussola bianca con una cintura azzurra.
La seconda, Louisa, era più alta e più elegante, e aveva un grazioso visino di quelli che in Francia chiamano minois chiffonné;* entrambe le sorelle sembravano due gigli.
Lady Lynn era una donna di quarant’anni, alta, robusta, dal portamento eretto e l’espressione altera.
Indossava un ricco abito di raso cangiante, e un diadema di gemme guarnito d’una piuma azzurra faceva risaltare la sua opulenta capigliatura nera.
La signora Dent era di un’eleganza meno vistosa; aveva la figura sottile, un viso pallido e dolce e bei capelli biondi. Il suo abito di raso nero, la sciarpa di trina e le sue perle mi piacevano di più dello splendore della nobildonna. Ma tre signore soprattutto si facevano notare, forse anche per l’alta statura: erano la vecchia Lady Ingram e le figlie Blanche e Mary.
Tutte e tre erano molto alte.
La madre poteva essere vicina alla cinquantina, ma aveva ancora la vita sottile ed i capelli neri ; i denti pure apparivano perfetti.
Tenuto conto dell’età, credo che molti la giudicassero una splendida donna, ed infatti lo era, ma nel suo contegno e nello sguardo si leggeva un’insopportabile alterigia.
Aveva i lineamenti romani e il doppio mento che affondava nel collo troppo carnoso. Quelle fattezze mi parvero non soltanto enfiate ed incupite, ma solcate dall’orgoglio, che le faceva tenere eretta la testa in modo quasi innaturale.
Gli occhi duri e cattivi mi ricordarono quelli della signora Reed. Parlando, masticava le parole e la sua voce era profonda, con inflessioni pompose, dogmatiche... insomma, insopportabile.
Il vestito di velluto rosso ed il turbante fatto con uno scialle indiano intessuto d’oro dovevano conferirle, almeno nelle sue intenzioni, una dignità veramente imperiale.
* Faccino irregolare, ma piacevole. Blanche e Mary erano entrambe alte e diritte come pioppi. Mary era troppo sottile per la sua statura, ma Blanche era modellata al pari di una Diana.
La guardai, naturalmente, con particolare interesse; prima di tutto volevo vedere se il suo aspetto corrispondeva alla descrizione fattami dalla signora Fairfax, poi se somigliava alla mia miniatura di fantasia e infine devo pur confessarlo se era veramente tale da poter piacere al signor Rochester, sui gusti del quale m’ero fatta un’idea tutta mia. Per quanto riguardava la figura, corrispondeva punto per punto sia alla mia miniatura che alla descrizione della signora Fairfax: aveva il busto armonioso, le spalle graziosamente spio venti, il collo lungo e sottile e la capigliatura d’ebano; ma il viso! Il viso, salvo che per la freschezza dell’età, era come quello della madre: gli stessi tratti alteri, la stessa fronte caparbia, lo stesso orgoglio, ma non altrettanto cupo, poiché rideva continuamente, di un riso ironico e sarcastico come l’espressione abituale della sua bocca sinuosa.
Si dice che la genialità sia cosciente di se stessa.
Non so se la signorina Ingram fosse geniale, ma certo aveva coscienza del proprio valore, e come!
Cominciò a parlare di botanica con la dolce signora Dent, che non aveva studiato quella scienza anche se, come disse, amava i fiori, specialmente quelli selvatici; la signorina Ingram, invece, ne era padrona e faceva sfoggio delle sue cognizioni.
Mi accorsi subito che si divertiva alle spalle della signora Dent, approfittando della sua ignoranza; lo faceva abil mente, ma ciò rivelava un’indole per lo meno poco generosa.
Poi si sedette al pianoforte ed eseguì una difficile sonata; cantò con voce armoniosa, parlò in francese con sua madre, correntemente e con un buon accento.
Mary aveva una fisionomia più aperta e più mite; tratti più dolci, anche, e la carnagione più chiara ; ma non aveva vita; il suo viso mancava d’espres sione, i suoi occhi di vivacità; non parlava e, una volta sedutasi al suo posto, rimaneva là ferma come una statua in una nicchia.
Entrambe le sorelle erano vestite di bianco.
Poteva la signorina Ingram essere colei che il signor Rochester avrebbe scelta per sua sposa?
Non ero in grado di rispondere a me stessa, perché ignoravo i suoi gusti in materia di bellezza femminile.
Se gli piaceva la bellezza imponente e maestosa, lei poteva essere il suo tipo; inoltre, era una ragazza piena di brio e con tutte le qualità che si convenivano al suo rango. Molti uomini dovevano ammirarla, e che anche lui fosse tra quelli mi pareva quasi certo; per non avere più ombra di dubbi, non mi restava che vederli insieme.
Frattanto, lettore, non devi supporre che Adèle fosse rimasta fino allora immobile sul suo sgabello accanto a me; no, quando le signore erano entrate, si era alzata, si era fatta loro incontro e, con un inchino cerimonioso, aveva detto seria seria: Bon jour, mesdames!.
La signorina Ingram, posando su di lei uno sguardo ironico, aveva esclamato: Oh, guarda che scimmietta!.
Credo sia la pupilla del signor Rochester, aveva osservato Lady Lynn la piccola francese della quale ci ha parlato.
Ma la signora Dent le aveva stretto gentilmente la mano e l’aveva abbracciata, mentre Amy e Louisa Eshton escla mavano: Che amore di bambina!.
Poi l’avevano fatta sedere sul divano ed ora, seminascosta in mezzo a loro, Adèle chiacchierava un po’ in francese, un po’ in pessimo inglese, accattivandosi non solo le due ragazze, ma anche la signora Eshton e Lady Lynn, e lasciandosi vezzeggiare con aria beata.
Finalmente fu portato il caffè e gli uomini vennero invitati in salotto.
Io sedevo un po’ in ombra se di ombra si poteva par lare in quella stanza riccamente illuminata seminascosta dalla tenda della finestra.
La portiera che chiudeva l’arco fu di nuovo scostata e gli uomini entrarono.
Il loro ingresso, come quello delle signore, mi parve imponente; erano tutti vestiti di nero, la maggior parte alti, alcuni giovani.
Henry e Frederick Lynn sono due impeccabili damerini e il colonnello Dent un bel militare.
Il signor Eshton, il magistrato del distretto, ha maniere signorili e i baffi e le ciglia nere sotto i capelli argentei gli conferiscono un aspetto da padre nobile.
Lord Ingram è alto e bello come le sorelle, ma apatico come la minore, e sembra privo sia di vigoria fisica che di vivacità intellettuale.
Ma dov’è il signor Rochester? Eccolo che entra, alfine.
Io non guardo verso la porta, eppure lo vedo giungere.
Cerco di concentrare la mia attenzione sulle maglie della borsa alla quale lavoro, cerco di pensare soltanto alle perline d’argento e ai fili di seta che ho sul grembo, ma vedo nitidamente la sua figura e inevitabilmente ricordo il nostro ultimo colloquio, quando, dopo il servizio a suo giudizio inesti mabile che gli avevo reso, stringendomi la mano e chinandosi su di me, mi aveva guardata con occhi che rivelavano un cuore in tumulto ed ansioso di espandersi.
Come gli ero vicina in quel momento!
E che cosa era accaduto, dopo, perché i nostri rapporti fossero cambiati?
Ora eravamo distanti, estranei; tanto estranei, che non speravo neppure che mi rivolgesse la parola, e non fui sorpresa di vederlo dirigersi senza gettarmi neppure uno sguardo all’altro capo della sala, dove si mise a conversare con una signora. Quando fui certa di poterlo osservare senza essere notata, fissai gli occhi su di lui e, se appena tentavo di distoglierli, ine vitabilmente tornavo a guardare da quella parte.
Lo osservavo, provando in quella contemplazione un piacere vivo, acuto eppure straziante, oro puro trafitto da una punta d’acciaio; un piacere simile a quello dell’uomo morente di sete che si trascina sino ad una fonte che sa avvelenata, eppure si china, e ne beve l’acqua come se fosse un nettare divino.
Vi è molta verità nel detto secondo il quale la bellezza è negli occhi di chi guarda.
Il viso pallido e olivastro del signor Roche ster, la sua fronte massiccia, le folte e nere sopracciglia, gli occhi profondi, la bocca ferma e severa tutta energia, risolutezza, volontà non rispondevano ai canoni della bellezza, non erano belli nel senso preciso del termine, ma per me il suo viso era più che bello, ed esercitava su di me un’influenza, un’attrattiva che, dominandomi, mi toglieva ogni volontà e mi metteva tutta in suo potere.
Non avevo voluto amarlo; il lettore sa quanto io abbia lottato per estirpare dal mio cuore i germi dell’amore che vi si erano annidati; ed ora, m’era bastato rivederlo perché quel sentimento si ridestasse in me, più vivo e più forte di prima.
Egli mi costringeva ad amarlo senza neppure guardarmi.
Lo paragonai ai suoi ospiti.
Che cosa valeva la grazia galante dei giovani Lynn, la languida eleganza di Lord Ingram, persino la prestanza del colonnello Dent, in confronto alla forza nativa, alla potenza genuina che spiravano da tutta la sua persona?
Il loro aspetto, la loro espressione non destavano in me alcuna simpatia, pur sapendo che tutti li giudicavano belli ed attraenti, mentre si criticavano nel signor Rochester i tratti duri e irrego lari e l’espressione cupa.
Li vedevo sorridere, ridere... Inutile, le candele avevano tanto animo nelle loro fiammelle quanto essi nel loro sorriso, il suono di un campanello tanto significato quanto il loro riso.
Ma vidi sorridere il signor Rochester: i suoi tratti severi si addolcirono, i suoi occhi brillarono d’una luce gentile, dolce e indagatrice al tempo stesso.
Parlava, in quel momento, con Louisa ed Amy Eshton e mi stupii che rimanessero calme sotto quello sguardo che a me sembrava tanto penetrante; mi aspettavo che chinassero gli occhi, che arrossissero, e fui felice di vederle invece affatto indifferenti.
Egli non è per loro quello che è per me mi dissi. È di un’indole diversa, ma che forse ha molto in comune con la mia. Sì, ne sono certa...
mi sento simile a lui, capisco il linguaggio del suo viso e dei suoi gesti; sebbene il rango e la ricchezza ci separino, vi è qualche cosa nel mio cervello e nel mio cuore, nel mio sangue e nei miei nervi, che mi rende spiritualmente affine a lui. Mi sono detta, pochi giorni fa, che non ho nulla in comune con lui, fuorché ricevere il salario che mi deve; ho proibito a me stessa di pensare a lui diversamente che come a un padrone che mi paga: ma ho pronunziato una bestemmia contro natura!
Tutti i miei sentimenti migliori, i più forti e i più sinceri, convergono istintivamente verso di lui.
So che devo celarli, so che devo soffocare ogni speranza e ricordare che egli non può curarsi di me, poiché quando affermo che sono della sua specie non intendo dire che ho la sua forza né la sua attrattiva, ma soltanto che ho in comune con lui gusti e sentimenti.
Devo quindi convincermi che siamo separati per sempre, eppure so che lo amerò finché avrò vita.
Fu servito il caffè.
Le signore, dopo l’ingresso degli uomini, erano diventate gaie come allodole e la conversazione si fece più allegra ed animata. Il colonnello Dent e il signor Eshton discutevano di politica; le loro mogli li ascoltavano.
Le due orgogliose nobildonne, Lady Lynn e Lady Ingram, chiacchieravano tra loro.
Sir George che ho dimenticato di descrivere gentiluomo di campagna grosso, grasso e fresco, stava in piedi accanto a loro con la tazza in mano, interloquendo ogni tanto.
Frederick Lynn si era seduto di fianco a Mary Ingram e le faceva vedere le illustrazioni di un bellissimo libro; lei guardava, sorrideva, ma era evidente che non sapeva che cosa dire.
L’alto e flemmatico Lord Ingram stava chino sulla spalliera della sedia della piccola e vivace Amy Eshton; voltata verso di lui, lei chiacchierava come uno scricciolo, preferendo di gran lunga quel suo compagno al signor Rochester.
Henry Lynn aveva preso posto ai piedi di Louisa, dividendo lo sgabello con Adèle; egli cercava di parlare francese con la bimba e Louisa rideva dei suoi sbagli.
A chi si sarebbe unita Blanche Ingram?
Stava sola davanti a un tavolo, graziosamente china sopra un album; sembrava aspettasse d’essere cercata, ma non attese a lungo, perché a un tratto andò lei stessa a scegliersi il compagno. Il signor Rochester, dopo aver lasciato le signorine Eshton, si era accostato al caminetto e se ne stava solo là come lei davanti al tavolo.
Blanche lo raggiunse e gli si mise di fronte, restando in piedi anch’essa. Credevo, signor Rochester, disse che i bambini non le piacessero.
Infatti.
E allora, che cosa l’ha indotto a prendersi cura di una pupat tola come quella?
continuò accennando ad Adèle. Dove l’ha raccolta?
Non l’ho raccolta; mi è stata affidata. Avrebbe dovuto metterla in collegio. Non potevo permettermelo, sono troppo cari. Ma mi pare che lei abbia assunto un’istitutrice.
Ho visto una ragazza con la sua pupilla, poco fa...
Dov’è andata?
Ah, eccola là, dietro la tenda.
Certamente è pagata, e dovendo poi mantenere due persone anziché una, non vedo come possa convenirle.
Temetti o debbo dire sperai?
che quell’allusione alla mia persona inducesse il signor Rochester a voltarsi dalla mia parte, e involontariamente mi ritrassi di più nell’ombra; ma egli non si voltò.
Non ci avevo pensato rispose con indifferenza, guardando fisso davanti a sé.
No, voi uomini non pensate mai all’economia, né alle cose assennate. Dovrebbe sentire che cosa dice delle governanti, la mamma!
Mary ed io, a suo tempo, ne abbiamo avute, credo, almeno una dozzina; la metà erano incapaci, le altre ridicole, e tutte insopportabili.
Non è vero, mamma? Che cos’hai detto, cara?
La giovane cui la madre si rivolgeva con tanta tenerezza ripeté la domanda.
Carissima, non parlarmi di istitutrici; basta il nome a ren dermi nervosa!
Mi hanno martirizzata, con la loro incapacità e i loro capricci.
Ringrazio Dio di non averne più bisogno! La signora Dent si chinò allora verso quell’amabile dama, bisbigliandole qualche cosa all’orecchio.
Dalla risposta che rice vette, ritengo l’avesse avvertita della presenza di una di quelle esecrate creature.
Tanto meglio! esclamò la nobile signora.
Chissà che non le giovi!
Poi aggiunse a voce più bassa, ma non abbastanza perché non potessi udirla: L’ho notata; sono buon giudice delle fisionomie e nella sua vedo tutti i difetti caratteristici delle istitutrici.
Quali sono, signora?
domandò a voce alta il signor Roche ster.
Glielo dirò a quattr’occhi rispose scrollando tre volte il suo turbante, in modo estremamente significativo.
La mia curiosità sarà svanita allora; vuole essere soddisfatta subito.
Lo domandi a Blanche, che le è più vicina. Oh, non datemi questo incarico, mamma! Non ho, del resto, che una sola parola da dire su quella categoria di persone, e cioè che sono una calamità. Non che le istitutrici mi abbiano fatto molto soffrire...
sapevo come difendermi.
Quanti dispetti abbiamo fatto Theodore ed io alla signorina Wilsons, alla signora Grey, a madame Joubert!
Mary era sempre troppo pigra per unirsi a noi.
Ma i tiri più belli li abbiamo giocati a madame Joubert; la signorina Wilson era troppo malaticcia, lagrimosa e remissiva perché valesse la pena di irritarla, la signora Grey era coriacea e nessuno scherzo aveva presa su di lei.
Ma la povera madame Joubert!
Mi pare di vederla ancora rossa di collera quando, dopo aver rovesciato il tè, sbriciolato per terra il pane imburrato, gettato per aria i libri, cominciavamo a far baccano con le righe, i leggii, le molle e la paletta!
Teodoro, ti ricordi, come ci divertivamo? Sì, certo disse Lord Ingram col suo accento strascicato. E la povera vecchia ci diceva: Ah, che bambini perfidi!.
Allora le facevamo la predica sulla sua presunzione di voler istruire ragazzi svegli come noi, lei che era così ignorante.
Sì, e ti ricordi, Tedo, che ti aiutavo a far dispetti al tuo precettore, quello smorto signor Vining, il pastore con la pipita, come l’avevamo soprannominato?
A un certo punto si prese la libertà di innamorarsi della signorina Wilson, che lo ricambiò, o almeno così supponemmo Theodore ed io, sorprendendo tra loro uno scambio di tenere occhiate e di sospiri che ci parvero indizi di una belle passion.
Informammo subito tutti della nostra scoperta, che ci fornì il mezzo di liberare la casa di quei pesi morti. Non appena ebbe sentore della cosa, la mamma disse che era uno scandalo; non è vero, mia signora madre?
Certamente, mia cara, e non avevo torto.
Ricordati di una cosa: vi sono mille ragioni perché in una casa ben governata non si tolleri nemmeno per un momento una relazione amorosa tra l’istitutrice e il precettore.
Prima di tutto... Vi prego, mammina! Risparmiaci l’enumerazione di quelle ragioni.
Del resto, le conosciamo tutti: pericolo di cattivo esem pio per i bambini innocenti; distrazione, e quindi negligenza nel proprio dovere da parte degli innamorati; alleanza e fiducia reciproca, confidenze, chiacchiere, insolenza verso i padroni, rivolta e insurrezione generali.
Non è così, baronessa Ingram di Ingram Park?
Sì, mio fiorellino, hai ragione, come sempre.
Allora, non c’è altro da dire e cambiamo argomento.
Amy Eshton, che non aveva udito queste ultime parole o non volle farvi attenzione, interloquì con la sua dolce voce infantile: Anche Louisa ed io avevamo il vizio di tormentare la nostra governante; ma lei era così buona, che sopportava tutto senza irritarsi.
Non era mai in collera con noi, non è vero, Louisa?.
Sì, per quante ne combinassimo era sempre dolce con noi, anche se le rovesciavamo il cestino da lavoro o le mettevamo sotto sopra tutti i cassetti.
Ci dava sempre tutto ciò che volevamo.
Temo disse la signorina Ingram con un sarcastico sorriso che ora saremo costretti ad ascoltare un riassunto delle prodezze di tutte le istitutrici. Per evitare una simile afflizione, propongo di nuovo di cambiare discorso.
Signor Rochester, vuole appoggiare la mia petizione? Signora, io l’approvo su questo punto come su qualsiasi altro.
Allora, spetta a me prendere l’iniziativa. Signor Edward, è in voce questa sera?
Se lei lo comanda, Donna Blanche, lo sarò.
Quand’è così, signore, la mia Altezza le ordina di schiarirsi i polmoni e gli altri organi vocali, perché saranno messi al mio regale servizio.
Chi non vorrebbe essere il Rizzio di una sì splendida Mary?
Che m’importa di Rizzio!
esclamò lei, scrollando i copiosi ricci bruni e accostandosi al pianoforte. A parer mio, il mene strello David doveva essere un tipo molto insipido; il fosco Bothwell ha le mie preferenze.
Per me, un uomo non vale nulla, se non ha in sé qualcosa di diabolico; la storia dica pure ciò che vuole sul conto di James Hepburn, ma io credo che fosse proprio uno di quegli uomini fieri e selvaggi, metà banditi e metà eroi, che volontieri avrei preso per marito.
Signori, l’avete udita?
Chi tra voi, dunque, rassomiglia di più a Bothwell?
domandò il signor Rochester.
Direi che il preferito dovrebbe essere lei disse il colonnello Dent.
Sul mio onore, le sono molto grato fu la risposta.
La signorina Ingram, che si era seduta con grazia altera davanti al pianoforte, allargando regalmente la nivea veste, iniziò un brillante preludio, ma senza smettere di parlare.
Quella sera sem brava in preda a un’intima ebbrezza e, sia con le parole che con l’atteggiamento, pareva volesse eccitare non solo l’ammirazione, ma anche la meraviglia; evidentemente aveva deciso di far colpo sull’uditorio con il suo splendore e la sua audacia.
Oh!
proseguì, continuando a far scorrere le dita sulla tastie ra sono stanca dei giovanotti d’oggi...
povere, misere creature incapaci di fare un passo oltre il cancello del parco paterno, e persino di accostarvisi senza il permesso o la compagnia della madre!
Creature vanesie, che pensano soltanto alla loro bellezza e alle loro mani bianche, ai loro piccoli piedi, come se gli uomini dovessero essere belli, come se la leggiadria fisica non fosse una prerogativa particolare della donna, suo legittimo appannaggio ed eredità! Ammetto che una donna brutta sia una macchia sulla faccia della terra; ma quanto agli uomini, non dovrebbero ambire altro che alla forza e al coraggio e far proprio questo motto: Caccia, competizione, lotta, il resto non vale nulla.
Ecco quale sarebbe la mia divisa, se fossi uomo!
Quando mi sposerò continuò dopo una pausa che nessuno interruppe non vorrò trovare un rivale in mio marito, bensì un suddito.
Non sopporterò competitori presso il trono ed esigerò omaggio completo. La sua devozione non dovrà essere divisa tra me e l’immagine che vedrà nel suo specchio.
Ed ora, signor Rochester, canti; io l’accompagnerò. Sono tutto ubbidienza fu la risposta.
Cominciamo con una canzone corsara.
Sappia che i corsari mi piacciono e per questo la prego di cantare con spirito.
Un ordine pronunziato dalle labbra di Blanche Ingram animerebbe il marmo.
Allora, stia attento, perché se non mi piacerà il suo modo di cantare, la svergognerò facendole sentire come si cantano queste romanze.
A questo modo, lei offre un premio all’incapacità; ora farò di tutto per cantare male.
Se ne guardi bene!
Se lo farà apposta, la punizione sarà proporzionata alla colpa.
La signorina Ingram dovrebbe essere clemente, perché è in suo potere infliggere punizioni che un uomo non potrebbe sopportare.
Si spieghi ordinò la ragazza.
Mi scusi, ma non v’è bisogno di spiegazioni.
Il suo istinto, che è fine, deve avvertirla che uno sguardo severo dei suoi occhi può essere una pena capitale.
Canti!
disse lei e attaccò con foga l’accompagnamento.
Ora è il momento di svignarmela pensai, ma le note che colpirono il mio orecchio mi costrinsero a restare.
La signora Fairfax mi aveva detto che il signor Rochester aveva una bella voce; e infatti egli ora cantava con una voce di basso morbida e piena, nella quale metteva tutto il suo sentimento e la sua forza; una voce che dall’orecchio andava direttamente al cuore, suscitandovi strane sensazioni.
Aspettai fino a quando si spense l’ultima vibrazione di quelle note piene e sonore, fino a quando la conversazione, interrotta per qualche istante, ebbe ripreso il suo corso e poi lasciai il mio cantuccio e uscii dalla porta laterale, che per fortuna era vicina a me.
Di là uno stretto corridoio con duceva nel vestibolo; mentre l’attraversavo, mi accorsi d’avere una scarpa slegata e mi inginocchiai per riallacciarla sulla stuoia della scala.
In quel momento, udii aprirsi la porta della sala da pranzo e un passo d’uomo avvicinarsi; rialzandomi in fretta, mi trovai viso a viso con il signor Rochester.
Come sta?
mi chiese.
Benissimo, signore.
Perché non si è avvicinata e non mi ha rivolto la parola, in salotto?
Pensai che avrei potuto rivolgergli la stessa domanda; ma non volli prendermi quella libertà e perciò gli risposi: Lei era occupato, signore, e non volevo disturbarla.
Che cosa ha fatto durante la mia assenza?
Nulla di speciale; ho continuato a dare lezione ad Adèle.
E si è fatta ancor più pallida; me ne sono accorto subito.
Che cos’ha?
Nulla, signore.
Ha forse preso freddo la notte che mi ha semiaffogato?
No, certo.
Ritorni in salotto; ne è uscita troppo presto.
Sono stanca, signore.
Mi guardò per un momento.
E anche un po’ depressa aggiunse.
Che cos’ha?
Me lo dica!
Niente, signore, niente; non sono depressa.
Ma io dico di sì; tanto depressa e tanto triste, che poche parole ancora basterebbero a farle salire le lacrime agli occhi...
Ecco, vede, sono già umidi e una lacrima le trema sulle ciglia. Se avessi tempo, e non temessi di veder comparire qualche serva curiosa, saprei da che cosa dipende questa tristezza.
Be’, per questa sera la scuso, ma sappia che fino a quando i miei ospiti rimarranno qui, intendo vederla in salotto tutte le sere.
È un mio desiderio: non lo trascuri. Ora vada, e mandi Sophie a prendere Adèle. Buona notte, mia...
Si interruppe, mordendosi le labbra, e mi lasciò bru scamente.
Capitolo XVIII Furono giorni allegri quelli, a Thornfield Hall, giorni in cui tutti avevano da fare; quale differenza con i primi tre mesi di tranquillità, di monotonia e di solitudine che avevo trascorsi sotto il suo tetto!
Ora i pensieri tristi sembravano tutti banditi dalla casa, dimenticati i penosi ricordi; ovunque vi era vita e movimento da mattina a sera.
Non si poteva attraversare la galleria, prima così silenziosa, né entrare nelle camere, prima così deserte, senza incontrare un’elegante cameriera o un inappuntabile domestico.
La cucina, il tinello, l’ingresso di servizio, il vestibolo padronale erano ugualmente animati; i salotti rimanevano vuoti solamente quando il cielo azzurro e il sole terso di una bella giornata pri maverile richiamavano gli ospiti all’aperto.
Ma anche quando al bel tempo seguì qualche giorno di pioggia ininterrotta, il buonumore e l’allegria non diminuirono; anzi, visto che non si poteva uscire, gli svaghi e i trattenimenti al chiuso si fecero più vari e più vivaci.
Una sera qualcuno propose, per cambiare, di giocare alle sciarade, ed io che non sapevo che cosa significasse quella parola, attesi incuriosita di assistere al nuovo gioco.
Furono chiamati i servi per togliere la tavola dalla sala da pranzo, fu cambiato posto ai lumi e le sedie vennero collocate in semi cerchio davanti all’arco.
Mentre il signor Rochester e gli altri signori dirigevano questi preparativi, le dame correvano avanti e indietro dalle camere al salotto chiamando le cameriere.
Fu interrogata la signora Fairfax per sapere di quanti scialli, vestiti, stoffe disponesse il guardaroba della villa e poi si saccheggiarono gli armadi del terzo piano; ne uscirono abiti di broccato, gonne con i cerchi, camicette di raso, sciarpe di trina, che le cameriere portarono a bracciate al pianterreno; là fu fatta la scelta, poi gli indumenti giudicati adatti vennero riposti nel salottino attiguo alla grande sala.
Frattanto il signor Rochester aveva di nuovo riunito le dame attorno a sé per sapere chi tra loro volesse prendere parte alla sciarada.
La signorina Ingram mi aiuta certamente disse, poi nominò le due sorelle Eshton e la signora Dent alla quale, in quel momento, io stavo allacciando il braccialetto.
Allora, guar dandomi, domandò anche a me: Vuole recitare?.
Scrollai la testa e lui non insistette, come invece avevo temuto.
Così, potei tornarmene tranquillamente al mio solito posto, e lo vidi ritirarsi dietro il cortinaggio con gli altri partecipanti alla sciarada, mentre il resto della compagnia, capeggiata dal colonnello Dent, andava a sedersi davanti all’arco.
Uno di loro, il signor Eshton, gettandomi un’occhiata, chiese piano agli altri se non si dovesse farmi posto; ma la signora Ingram rispose subito: No, ha l’aria troppo stupida per capire qualche cosa.
Dopo un po’ si sentì suonare un campanello e la tenda fu alzata.
Sotto l’arco si vide il massiccio Sir George Lynn, uno dei prescelti dal signor Rochester, avvolto in un lenzuolo bianco; un libro era aperto sopra un tavolo davanti a lui, e al suo fianco stava in piedi Amy Eshton, coperta dal mantello del signor Rochester e con un libro in mano.
Qualcuno suonò di nuovo il campanello e Adèle comparve correndo e spargendo intorno i fiori contenuti in un cestino.
Allora si fece avanti la splendida figura della signorina Ingram, paludata di bianco e con un lungo velo sul capo inghirlandato di rose.
Al suo fianco camminava il signor Rochester ed entrambi si avvicinarono al tavolo; là si inginocchiarono, mentre la signora Dent e Louisa Eshton, pure biancovestite, prendevano posto dietro a loro.
Seguì una cerimonia muta, nella quale fu facile riconoscere la pantomima di un matrimonio e, terminata che fu, il colonnello Dent, dopo aver consultato i suoi compagni, disse ad alta voce: Sposa!.
Il signor Rochester s’inchinò e la tenda ricadde.
Passò un po’ di tempo prima che si rialzasse ancora, ma questa volta la scena era preparata con maggior cura.
Il salotto, come ho detto più addietro, era di due gradini più alto della sala da pranzo; e sul gradino superiore, un po’ arretrato, si scorgeva un grande bacino di marmo nel quale riconobbi la vasca dei pesci rossi che di solito stava nella serra, in mezzo alle piante esotiche, e che certo non era stata trasportata sin lì senza fatica, dato il suo peso e le sue dimensioni.
Seduto sul tappeto, di fianco al bacino, stava il signor Roche ster tutto ravvolto in scialli e con un turbante in testa.
In quel costume, che si addiceva molto ai suoi occhi neri e al suo scuro volto di pagano, sembrava un emiro asiatico, un agente o una vittima della corda da impiccagione.
La signorina Ingram avanzò verso di lui, vestita pure all’orientale, con una sciarpa cremi si attorno alla vita, un fazzoletto di pizzo sui capelli, le belle braccia nude, di cui una alzata nell’atto di sostenere l’anfora posata sul suo capo.
Sia il portamento che le fattezze e l’incar nato la facevano sembrare una principessa ebrea del tempo dei patriarchi e senza dubbio era quello il personaggio che doveva rappresentare.
S’accostò al bacino e vi si curvò sopra come per riempire l’anfora; stava per rimettersela in testa, quando l’uomo seduto per terra le fece con la mimica una domanda.
Con sollecitudine, lei accostò l’anfora alle sue labbra e gli diede da bere, e l’uomo, togliendosi di sotto le vesti un cofanetto, l’aprì e mostrò alla fanciulla magnifici braccialetti ed orecchini; lei diede a vedere la sua meraviglia e ammirazione e lo straniero, inginocchiandosi, posò ai suoi piedi quel tesoro; il viso e i gesti di lei espressero incredulità e contentezza, poi l’uomo le allacciò i braccialet ti attorno ai polsi e le appese le buccole agli orecchi.
Erano Eliezer e Rebecca al pozzo; nel quadro non mancavano che i cammelli.
Di nuovo gli spettatori si consultarono, ma non riuscirono a mettersi d’accordo sul significato della scena e il colonnello Dent, parlando per tutti, richiese il quadro completo, su di che il sipario fu calato.
Quando si alzò per la terza volta, si vide soltanto una parte del salotto; il resto era celato da un paravento ricoperto alla meglio con uno scuro drappeggio; il bacino di marmo non c’era più e al suo posto si vedevano una tavola d’abete ed una sedia da cucina; la scena era fiocamente illuminata da una lanterna di corno, e le candele erano tutte spente.
Al centro di quel misero quadro stava seduto un uomo con le mani abbandonate sulle ginocchia e gli occhi fissi al suolo.
Nonostante la truccatura, le vesti in disordine , l’atteggiamento disperato e i capelli ritti, riconobbi subito in lui il signor Rochester.
Quando si mosse, si udì un rumore di catene e infatti aveva i ceppi ai polsi.
Bridewell!* esclamò il colonnello Dent, e capii che la scia rada era risolta.
Quando gli attori si furono rivestiti dei loro abiti consueti, ricomparvero in sala da pranzo; il signor Rochester dava il braccio alla signorina Ingram, che stava complimentandolo per la sua interpretazione.
Sa gli disse che delle tre parti che ha rappresentato, la preferisco nell’ultima?
Se lei fosse nato qualche anno prima, che galante bandito-gentiluomo sarebbe stato!
Mi sono ripulito bene dalla fuliggine?
chiese egli voltandosi verso di lei.
Purtroppo, sì.
Ed è un vero peccato, perché stava bene con quella truccatura da brigante.
Allora lei sarebbe pronta ad amarne uno?
Sì, ma a un brigante inglese preferirei un bandito italiano, e a questo ultimo un pirata levantino.
Ebbene, chiunque io sia, si ricordi che ora è mia moglie...
ci siamo sposati un’ora fa alla presenza di questi testimoni! Lei arrossì e si mise a ridere.
Dunque, Dent, riprese il signor Rochester volgendosi al colonnello ora spetta a lei. E quando il colonnello si ritirò con i propri attori, egli si sedette con gli altri sulle seggiole vuote. La signorina Ingram prese posto alla destra del padrone di casa, gli altri ai loro lati.
Da quel momento, non feci più attenzione alle sciarade; gli spettatori mi interessavano di più e i miei occhi, prima fissi sulla scena, ora erano attratti irresistibilmente dal semicerchio delle sedie. Non ricordo quali sciarade scegliesse il colonnello e come se la cavassero lui e i suoi attori, ma odo ancora le conversazioni * Casa di pena.
che tennero dietro ad ogni scena, vedo ancora il signor Rochester volgersi verso la signorina Ingram e lei verso di lui, inclinando il capo fino a sfiorargli il volto e la spalla con i ricci neri; odo i loro bisbiglii, rammento gli sguardi che si scambiavano e ripro vo persino gli stessi sentimenti che si agitavano in me a quello spettacolo.
Ti ho detto, lettore, che avevo preso ad amare il signor Rochester; ed ora non potevo non amarlo soltanto perché mi ero accorta che egli non si curava più di me, perché riusciva a stare ore e ore senza mai volgere gli occhi dalla mia parte, perché tutta la sua attenzione era attratta da una grande dama, che sdegnava di sfiorarmi anche solo con il lembo del vestito, che posando per caso la sua nera e imperiosa pupilla su di me, subito la distoglieva come da un oggetto troppo insignificante per meritare un suo sguardo.
Non potevo cessare di amarlo perché intuivo che presto avrebbe sposato quella dama, perché leggevo ogni giorno in lei l’altera sicurezza del trionfo, perché infine notavo nel signor Rochester una galanteria tanto più irresistibile quanto più noncurante, tanto più affascinante quanto più orgogliosa. Non vi era nulla in questi fatti che potesse raffreddare o distruggere l’amore, bensì molto che poteva generare la dispe razione ed anche come tu, lettore, immaginerai la gelosia; ammesso che una donna della mia condizione potesse essere gelosa di una dama come la signorina Ingram.
Ma non ero gelosa, o per lo meno lo ero soltanto talvolta. La natura della mia sofferenza non poteva essere espressa da quella parola.
La signorina Ingram era al disotto della mia gelosia; era troppo inferiore per suscitare in me quel sentimento.
Scusatemi per questo apparente paradosso; intendo esprimere ciò che dico.
Lei era molto appariscente, ma non genuina; era bella e dotata di molte brillanti qualità, ma povera di mente e arida di cuore; nulla fioriva spontaneamente su un simile terreno, nessun frutto naturale lo illeggiadriva con la sua freschezza.
Non era buona, né originale; non faceva che ripetere le belle frasi imparate nei libri, non esprimeva mai, perché ne era priva, un’opinione sua propria.
Affettava un’indole sensibile e ardente, ma non conosceva né la simpatia né la compassione e non vi era in lei né tenerezza né franchezza.
E lo tradiva molto spesso, dando indebitamente sfogo alla sprezzante antipatia che aveva con cepito per Adèle; ogni qualvolta la bambina le si avvicinava, la respingeva con un epiteto ingiurioso, e la trattava sempre con durezza ed acrimonia, giungendo persino ad ordinarle di lasciare la stanza.
Altri occhi, oltre i miei, studiavano le mani festazioni di quel carattere, le studiavano di continuo, atten tamente e severamente.
Sì, il signor Rochester stesso, il futuro sposo, esercitava sulla fidanzata una continua sorveglianza, e quella sua sagacia, quella sua lucidità, quella coscienza così chiara e netta dei difetti della bella Blanche, quella evidente mancanza di passione nei suoi sentimenti verso di lei era ciò che precisamente mi faceva soffrire.
Vedevo che l’avrebbe sposata per ragioni di famiglia, forse per ragioni politiche, perché il rango e le parentele di lei gli convenivano. Sentivo che non le aveva dato il suo amore e che le qualità di lei erano le meno adatte a conquistare quel tesoro. Era questo il punto, il punto sensibile e dolente, che generava e alimentava la mia febbre: lei non poteva piacergli.
Se fosse riuscita a conquistarlo subito, se egli avesse depo sto sinceramente il suo cuore ai piedi di lei, mi sarei coperta il viso, voltata verso il muro e sarei morta per loro.
Se la signorina Ingram fosse stata nobile e buona, dotata di forza, calore, gentilezza e assennatezza, avrei sostenuto una lotta violenta con due tigri: la gelosia e la disperazione, ma poi, sebbene col cuore lacerato, l’avrei ammirata e, riconoscendo la sua eccellenza, sarei rimasta calma per il resto dei miei giorni; più palese fosse stata la sua superiorità, più la mia ammirazione sarebbe stata profonda, e avrei accettato i fatti con vera serenità.
Ma così come stavano le cose, vedere gli sforzi che lei faceva per affascinare il signor Rochester, assistere al loro ripetuto fallimento del quale non si rendeva conto, perché credeva che ogni sua freccia colpisse nel segno, e si inorgogliva sempre più dei suoi successi, senza capire che proprio quel compiacimento e quell’orgoglio ripugnavano a colui che lei voleva sedurre essere testimone di tutto questo, significava per me fingere di continuo e sottopormi a un controllo tanto più severo quanto più cresceva la mia irritazione.
Perché, ogni qualvolta la signorina Ingram falliva il colpo, vedevo bene in qual modo invece avreb be potuto riuscire.
I dardi che tanto di frequente si spuntavano contro il petto del signor Rochester, per cadere innocui ai suoi piedi, sarebbero invece penetrati profondamente nel suo cuore orgoglioso, se una mano più ferma li avesse scagliati; avrebbero potuto far brillare l’amore nei suoi occhi cupi e addolcire il suo volto sardonico; o, meglio ancora, senz’arma alcuna lei avrebbe potuto riportare una silenziosa vittoria.
Perché non ha maggiore influenza su di lui, quando può stargli sempre tanto vicina?
mi chiedevo.
Certamente non l’ama, o per lo meno non d’un amore sincero; perché se così fosse, non avrebbe bisogno di prodigarsi in sorrisi, in moine, in occhiate!
Mi sembra che si accosterebbe assai di più al suo cuore, standogli semplicemente seduta al fianco, parlando poco e guardandolo ancor meno.
So che il signor Rochester può avere una espressione molto più dolce di quella che gli vedo in viso quando la signorina Ingram lo circuisce delle sue grazie; ma l’espressione della quale parlo era spontanea, non provocata da arti civettuole e da manovre calcolate.
Bastava stargli accanto in silenzio, rispondere senza pretese alle sue domande, rivolgergli la parola senza smorfie, perché egli si facesse sempre più dolce e più gentile, riscaldando gli altri del suo proprio calore. Come farà a piacergli, quando saranno sposati?
Non credo che ci riuscirà, eppure sarebbe così facile, e sua moglie potrebbe essere, credo, la donna più felice della terra.
Nulla di quanto ho detto può far supporre ch’io biasimassi il progetto del signor Rochester di sposarsi per calcolo e per convenienza. Quando mi accorsi della sua intenzione, ne fui sorpresa, perché non mi sembrava uomo che simili motivi potessero influenzare nella scelta di una moglie.
Ma poi, più con sideravo la condizione sociale, l’educazione, i princìpi accettati nella classe alla quale appartenevano entrambi, meno trovavo giusto giudicarli e biasimarli se agivano conformemente alle idee istillate loro, senza dubbio, fin dalla prima infanzia.
Tutta la loro classe si atteneva a quei princìpi, e mi rendevo conto di non poter capire le ragioni per le quali lo facevano. Mi sembrava che, fossi stata al posto suo, avrei scelto soltanto una donna che potessi amare.
Ma il fatto stesso che i vantaggi derivanti alla felicità coniugale da un simile progetto fossero tanto ovvii, mi convinse che, se non veniva generalmente adottato, dovevano esservi a suo sfavore argomenti dei quali non ero a conoscen za; altrimenti, ero sicura che tutti avrebbero agito come avrei desiderato agire io.
Non soltanto su questo punto, bensì su molti altri, diventavo indulgente verso il mio padrone; stavo dimenticando tutti i suoi difetti, che prima osservavo con occhio severo.
Un tempo avevo tentato di studiare tutti i lati del suo carattere per formarmi sop pesando onestamente sia quelli buoni che quelli cattivi un equo giudizio su di lui.
Ora, i lati cattivi non li vedevo più.
Il sarcasmo che poche settimane prima mi aveva offesa, la durezza che aveva suscitato in me un senso di rivolta, ora mi sembravano soltanto il piccante condimento di un piatto prelibato; erano pungenti, ma se fossero venuti a mancare, avrei trovato il piatto insipido.
Quanto all’espressione ambigua torva o dolorosa, disperata o proterva che un osservatore attento poteva ogni tanto veder balenare nei suoi occhi, ma che poi spariva prima che se ne potesse intendere la strana profondità, quella incomprensibile espressione che soleva colmarmi di sgomento, come se mi fossi trovata a camminare tra colline vulcaniche e ad un tratto la terra mi si fosse aperta sotto i piedi, ad intervalli io la vedevo ancora, con il cuore turbato, ma senza sentirmi più paralizzata.
Invece di desiderare di non vederla, cercavo di indovinarla e giudicavo fortunata la signorina Ingram perché un giorno avrebbe potuto esplorare a piacere quell’abisso, carpirne i segreti e analizzarne la natura.
Mentre io non pensavo che al mio padrone e alla sua futura sposa, non vedevo che loro, non ascoltavo che le loro parole, gli altri ospiti del signor Rochester erano ugualmente occupati dai loro interessi e dai loro piaceri.
Lady Ingram e Lady Lynn continuavano a tenersi compagnia, discorrendo insieme con aria solenne, ora scrollando i turbanti, ora alzando le mani in gesti di stupore, di mistero o d’orrore, a seconda dell’argomento delle loro chiacchiere, simili in tutto a due grandi fantocci.
La dolce signora Dent si intratteneva con la signora Eshton ed entrambe mi rivolgevano ogni tanto un sorriso o una parola cortese.
Sir George Lynn, il colonnello Dent e il signor Eshton parlavano di politica, di affari riguardanti la Contea, o di casi legali.
Lord Ingram corteggiava Amy Eshton; Louisa suonava e cantava con uno dei giovani Lynn e Mary Ingram ascoltava con aria languida i discorsi degli altri.
Qualche volta tutti, come per un’intesa, inter rompevano la loro conversazione per osservare ed ascoltare gli attori principali, cioè il signor Rochester e la signorina Ingram, che erano l’anima e il centro della compagnia.
Bastava che il signor Rochester si assentasse per un’ora, perché una specie di torpore si impadronisse degli ospiti, i quali ritrovavano la loro vivacità soltanto quando egli ricompariva.
Il bisogno di quella presenza animatrice si fece particolarmen te sentire il giorno in cui i suoi affari lo chiamarono a Millcote, di dove non sarebbe tornato che sul tardi.
Il tempo era piovoso e la gita che la comitiva aveva divisato di fare nel pomeriggio ad un accampamento di zingari giunti da poco nei dintorni di Hay fu rimandata.
I signori andarono a visitare le stalle; ma i più giovani si misero a giocare al biliardo insieme alle ragazze, mentre Lady Ingram e Lady Lynn iniziavano una partita a carte.
Blanche Ingram, dopo aver deluso col suo sdegnoso silenzio i tentativi delle signore Dent ed Eshton di farla partecipare alla loro conversazione, per un po’ aveva canticchiato una romanza sentimentale accompagnandosi al pianoforte, poi aveva preso un romanzo dalla biblioteca ed ora, sdraiata su un divano e sempre chiusa nel suo mutismo, si preparava ad ingannare, leggendo, le ore tediose dell’attesa.
Tutta la casa era silenziosa; soltanto di quando in quando giungevano dalla sala del biliardo le allegre risate dei giocatori.
Annottava e già era suonata la campana che avvertiva le signore di andare a vestirsi per il pranzo, quando Adèle, che stava con me alla finestra del salotto, ad un tratto esclamò: Voilà monsieur Rochester qui revient!.* Mi voltai.
La signorina Ingram, alzatasi in fretta dal divano, corse alla finestra, ed anche gli altri interruppero le loro occupa zioni, poiché in quel momento si udirono scricchiolare le ruote di una carrozza sulla ghiaia del viale.
Una sedia di posta stava avvicinandosi. Come mai torna in carrozza? disse Blanche Ingram.
Mon tava Mesrour, non è vero, quando è partito?
E Pilota lo accom pagnava.
Che ne ha fatto del cane e del cavallo?
Così dicendo si accostò alla finestra tra un fruscio di sete, ed io, per farle posto, dovetti addossarmi al muro; nella fretta, a * Ecco il signor Rochester che ritorna!
tutta prima non si era accorta di me, ma quando mi vide si scostò con una smorfia di disprezzo, andando ad affacciarsi a un’altra finestra. La carrozza si fermò, il cocchiere venne a suonare alla porta e dalla vettura scese un signore vestito da viaggio; ma non era il signor Rochester, bensì un forestiero alto ed elegante.
Che seccatura! esclamò Blanche Ingram.
E tu, insop portabile scimmietta, apostrofando Adèle chi ti ha messa alla finestra per dare notizie false?
E mi gettò uno sguardo inviperito, come se fossi io la responsabile.
Dal vestibolo giunse un suono di voci, poi il forestiero fu introdotto.
Fece un inchino a Lady Ingram, evidentemente ritenendola la signora più anziana tra i presenti.
Pare, signora, che io abbia scelto male il momento della mia visita, disse perché il mio amico, il signor Rochester, è assente; ma arrivo da un lungo viaggio e credo di poter con tare sulla nostra antica amicizia per aspettarlo qui sino al suo ritorno.
Aveva modi cortesi e rimasi colpita dal suo accento insolito, non proprio straniero, ma neppure inglese.
Poteva avere l’età del signor Rochester fra i trenta e i quarant’anni e se non fosse stato per la carnagione giallastra, si sarebbe detto un bell’uomo, soprattutto a prima vista. Osservandolo meglio, si scopriva in quel viso qualche cosa di sgradevole, o meglio che la sua fisionomia mancava di ciò che è fatto per piacere. Aveva fattezze regolari, ma flosce; gli occhi erano grandi e ben tagliati, ma senza vita, senza anima, almeno così mi parve.
Il suono della campana disperse gli ospiti, e soltanto dopo pranzo rividi lo straniero. Non era più impacciato, ma mi piacque ancor meno di prima.
Ciò che più mi colpiva era la fissità e al tempo stesso l’irrequietezza di quel volto.
Lo sguardo vagava qua e là, ma come se non vedesse, e questo gli dava una strana espressione, che non avevo mai osservato in nessun altro.
Non so perché mi ripugnasse tanto, visto ch’era un bell’uomo ed anche di modi amabili; ma non vi era energia in quel viso ovale dalla pelle liscia, non vi era fermezza in quel naso aquilino e nella piccola bocca rossa, non vi era un pensiero su quella fronte bassa e senza rughe, né espressione in quei vuoti occhi scuri.
Mentre sedevo nel mio solito angolo, lo osservavo alla luce dei doppieri del caminetto, che batteva in pieno sul suo viso, poiché egli occupava una poltrona proprio di fronte al fuoco e continuava ad avvicinarvisi sempre più, come se avesse freddo; lo paragonai al signor Rochester e mi parve che tra un papero e un falco, tra una pecora e il cane da guardia dal pelo arruffato e l’occhio attento non vi fosse maggiore differenza che tra quei due uomini.
Aveva parlato del signor Rochester come di un vecchio amico.
Che curiosa amicizia doveva essere stata la loro! Fedele illustrazione del vecchio adagio: gli estremi si toccano.
Due o tre signori circondavano lo sconosciuto e di tanto in tanto qualche brano della loro conversazione giungeva sino a me.
In principio, non capivo nemmeno quel poco che udi vo, perché Louisa Eshton e Mary Ingram, sedute vicino a me, confondevano con il loro chiacchierio i frammenti di frase che riuscivo a cogliere.
Le due ragazze parlavano dello straniero ed erano d’accordo nel trovarlo un bell’uomo.
Louisa diceva che era un amore e che lei già lo adorava e Mary asseriva che quella piccola bocca e il naso delicato rispondevano al suo ideale dell’uomo affascinante.
E che bella fronte ha... serena e liscia! esclamò Louisa. Senza quei solchi, quel cipiglio che detesto.
Che sguardo tran quillo, che sorriso gentile!
Finalmente, con mio grande sollievo, il signor Henry Lynn le chiamò dall’altra parte del salotto per decidere quando avrebbero fatto la gita nei dintorni di Hay rimandata a causa della pioggia.
Potei così concentrare la mia attenzione sul gruppo attorno al caminetto, ed appresi allora che il nuovo venuto si chiamava Mason, che era giunto in Inghilterra di recente e che prove niva da un paese caldo; questo spiegava il colorito smunto e giallastro del suo viso e perché avesse tanto freddo e si tenesse il mantello sulle spalle anche in casa.
Poi, le parole Giamaica, Kingston, Spanish Town, mi informarono che abitava nelle Indie Occidentali, e fui non poco meravigliata quando lo sentii dire che là aveva conosciuto per la prima volta il signor Rochester.
Poi egli raccontò che il suo amico non s’era trovato bene in quella torrida regione e che ne detestava gli uragani e le piogge.
Sapevo che il signor Rochester aveva viaggiato molto; me lo aveva detto la signora Fairfax, ma non mi era mai passato per la mente che fosse uscito dai confini dell’Europa, perché fino a quel momento nessuno aveva mai parlato di quei suoi viaggi in terre tanto lontane.
Riflettevo su questa scoperta, quando un avvenimento del tutto inaspettato interruppe il corso delle mie meditazioni.
Il signor Mason, che tremava di freddo ogni qualvolta aprivano la porta, chiese che portassero altro carbone, sebbene il fuoco diffondesse ancora un buon calore.
Il domestico che portò il carbone, uscendo si fermò accanto al signor Eshton e gli disse qualche cosa a bassa voce.
Udii soltanto queste parole: Una vecchia...
noiosa e misteriosa!. Ditele che la faremo mettere in prigione, se non se ne va esclamò il magistrato. No, aspetta! s’intromise il colonnello Dent. Non la man dare via, Eshton. Forse possiamo servircene, interroghiamo le signore.
E a voce alta continuò: Signore, volevate andare all’ac campamento degli zingari.
Sam dice che una di quelle vecchie streghe è entrata in casa e insiste per essere ricevuta; vuole dire la sorte a lor signori.
Desiderate vederla?.
Ma come, colonnello, esclamò Lady Ingram non vorrà incoraggiare quella genia di imbroglioni!
La faccia cacciare fuori subito! Non so come fare, signora disse Sam. Non ci siamo riusciti né io né gli altri. Ora c’è di là la signora Fairfax, che cerca di per suaderla.
Ma lei invece si è seduta in un angolo e dice che non se ne andrà fino a quando non otterrà il permesso di entrare qui.
E che cosa vuole?
chiese la signora Eshton.
Dire la sorte ai signori, e ha giurato che lo farà.
Com’è?
domandarono all’unisono le ragazze Eshton.
Vecchia e orribile, signorine; nera come la fuliggine.
Una vera strega, allora!
disse Frederick Lynn. Perché non la facciamo entrare?
Certo fece eco suo fratello.
Sarebbe un peccato rinunciare a un simile spasso.
Ragazzi miei, che cosa vi viene in mente?
li ammonì la madre, Lady Lynn.
Non sopporterò una cosa simile aggiunse Lady Ingram.
Ma no, mamma, la sopporterete disse allora Blanche con la sua voce imperiosa, voltandosi sullo sgabello del pianoforte, dove fino a quel momento era rimasta a leggere uno spartito.
Sono curiosa di sentirmi dire la sorte.
Sam, fate entrare la vecchia. Ma, Blanche cara, pensa...
So tutto quello che volete dirmi, ma farò come voglio.
Sbrigatevi, Sam!
Sì, sì, fatela entrare, ci divertiremo!
esclamarono in coro tutti i giovani.
Il domestico esitava. È così sporca!
obiettò un’ultima volta.
Andate!
intimò Blanche, e Sam uscì.
Subito la conversazione si fece animata e tutti scherzavano e ridevano quando Sam ritornò, dicendo: Ora non vuole venire.
Dice che non è suo compito mostrarsi al gregge volgare .
Vuole essere condotta in una stanza a parte, dove quelli che desiderano consultarla si recheranno uno alla volta.
Vedi, adesso, mia superba Blanche, che comincia già a passare i limiti?
cominciò Lady Ingram. Sii ragionevole, angelo mio, e... Fatela entrare in biblioteca tagliò corto l’angelo. Non è neppure compito mio ascoltarla davanti al gregge volgare. Voglio essere sola con lei.
C’è il fuoco acceso in biblioteca?
Sì, signorina, ma quella donna ha l’aria così losca!
Basta con le chiacchiere, stupido, e ubbidite!
Sam scomparve e il mistero, l’attesa crearono di nuovo in salotto un’atmosfera ansiosa ed eccitata.
È pronta, ora disse il domestico rientrando.
E vuole sapere chi andrà da lei per primo.
Sarà bene che vada avanti io prima delle signore disse il colon nello Dent.
Avvertitela, Sam, che andrà da lei un signore.
Sam uscì e tornò subito.
Dice che non vuole ricevere signori annunciò e che non occorre si disturbino a recarsi da lei; e neppure le signore anzia ne aggiunse trattenendo a stento un risolino; vuole soltanto le giovani e non maritate.
Perbacco!
Ha buon gusto! esclamò Henry Lynn. La signorina Ingram si alzò solennemente. Andrò io per prima!
disse con l’accento di un condottiero che si slancia in un’impresa disperata alla testa dei suoi uomini.
Oh, tesoro, mia cara, aspetta, rifletti!
esclamò la madre.
Ma Blanche le passò davanti muta, varcò alteramente la porta tenuta aperta dal colonnello Dent, e la sentimmo entrare in biblioteca.
Dopo che fu uscita, subentrò un certo silenzio.
Lady Ingram credette il caso di torcersi le mani, e lo fece.
La signorina Mary dichiarò che, quanto a lei, non avrebbe mai osato recarsi dalla strega; Amy e Louisa Eshton ridacchiavano, ma sembravano nervose e forse anche un po’ spaurite.
I minuti trascorrevano lentamente; ne passarono quindi ci prima che la porta della biblioteca si riaprisse.
Finalmente Blanche Ingram ricomparve in salotto.
Avrebbe riso?
Avrebbe messo in burla quell’avventura?
Tutti gli sguardi si fissarono avidamente su di lei, ma lei rispose a quel muto interrogatorio con un’occhiata gelida e distratta; non appariva né allegra né turbata e si diresse al suo posto altezzosa come sempre, metten dosi a sedere in silenzio.
Ebbene, Blanche?
domandò Lord Ingram.
Che cosa ti ha detto? le chiese la sorella. Che effetto ti ha fatto?
Che ne pensi?
È davvero un’indo vina?
vollero sapere le signorine Eshton.
Miei cari, rispose la signorina Ingram non mi soffocate di domande! La vostra curiosità e la vostra credulità si eccitano dav vero facilmente!
Dall’importanza che tutti, compresa mia madre, attribuite a questa storia, si direbbe che crediate di avere in casa una vera maga, un’alleata del demonio.
Ho veduto soltanto una zingara vagabonda, che mi ha letto la mano come una qualsiasi chiromante, dicendomi le solite banalità.
Ho soddisfatto il mio capriccio e credo che il signor Eshton farà bene a mandarla in prigione, domani.
Detto questo la signorina Ingram prese un libro e, mollemente adagiata sul divano, cominciò a leggere, scoraggiando così chi ancora avesse voluto interrogarla.
La osservai per quasi mezz’ora; in tutto quel tempo non voltò mai una pagina e il suo viso, sempre più scuro, esprimeva irritazione e malcontento.
Evidentemente aveva udito cose sgradevoli e, vedendola così taciturna e indispet tita, capii che, nonostante avesse simulato indifferenza, attribuiva invece grande importanza alle rivelazioni della zingara.
Frattanto, Mary Ingram e le due sorelle Eshton avevano dichiarato che non sarebbero andate sole dall’indovina, ma che lo desideravano; allora fu deciso di scendere a negoziati per tramite di Sam, il quale andò e tornò tante di quelle volte, che credo gli dolessero le gambe; ma infine, dopo molte difficoltà, la rigorosa sibilla acconsentì a ricevere insieme le tre ragazze.
Il loro incontro non fu così silenzioso come quello di Blanche. Giunsero fino a noi, dalla biblioteca, risatine nervose e piccole grida e dopo una ventina di minuti le vedemmo ricomparire di corsa, come se qualche cosa le avesse spaventate.
Quella non è una zingara qualunque! esclamarono tutte assieme.
Ci ha detto certe cose!
Sa tutto di noi!
E si lasciarono cadere senza fiato sulle sedie che i giovanotti s’erano affrettati a porgere loro.
Richieste di spiegarsi meglio, dichiararono che la zingara aveva rievocato fatti e parole della loro infanzia, descri vendo come se li avesse visti i libri e i gingilli dei salotti di casa e i regali che avevano ricevuto dai vari parenti.
Affermarono inoltre che la strega conosceva anche i loro pensieri e aveva bisbigliato all’orecchio di ognuna il nome della persona cui volevano più bene, predicendo ciò che maggiormente desideravano sapere. Su questi due ultimi punti i giovanotti pretesero informa zioni più precise, ma la loro insistenza non ottenne che rossori, balbettii e sorrisetti imbarazzati.
Le mamme intanto mettevano loro sotto il naso i sali odorosi, agitando i ventagli e continuando a deprecare che i loro ammonimenti non fossero stati ascoltati in tempo; i vecchi signori ridevano e i giovani s’affannavano a offrire i loro servigi alle belle imprudenti.
In mezzo a quel trambusto, mentre ero tutta occupata a guar dare la scena che si svolgeva davanti a me e a cogliere le battute, qualcuno si chinò al mio orecchio: mi voltai e vidi Sam.
Scusi, signorina, la zingara dice che in sala c’è un’altra per sona che non l’ha ancora consultata e giura di non andarsene finché non le avrà viste tutte.
Ho pensato che si trattasse di lei, perché non ne rimangono altre. Che cosa debbo dirle? Ci vado senz’altro risposi, contenta di poter appagare, quando meno me lo aspettavo, la mia eccitata curiosità. Sgatta iolai fuori dal salotto del tutto inosservata, poiché la compagnia faceva ressa attorno al terzetto ancora tremante, e richiusi piano la porta alle mie spalle. Se vuole, signorina, mi disse Sam aspetterò nel vestibolo; e se avesse paura, chiami che verrò subito.
No, Sam, tornate in cucina. Non ho paura. Ed era vero; mi sentivo soltanto eccitata e incuriosita.
Capitolo XIX La biblioteca era tranquilla come sempre, quando vi entrai, e la sibilla se sibilla era se ne stava comodamente seduta in poltrona di fianco al camino.
Indossava un mantello rosso e una specie di cuffia nera; o meglio, un cappello a larghe tese che un fazzoletto di cotone legato sotto il mento teneva aderente al viso.
Sul tavolo vi era una candela spenta.
La zingara, china sopra il fuoco, leggeva alla luce delle braci un volumetto che sembrava un libro di preghiere, e ne borbottava ad alta voce le parole, come fanno talvolta le vecchie quando leggono.
Quando entrai, non smise subito, come se volesse arrivare alla fine di un paragrafo.
Mi avvicinai al camino per scaldarmi le mani, che in salotto, dove sedevo lontana dal fuoco, mi si erano raffreddate; ora mi sentivo calma e tranquilla come non mai e del resto nell’aspetto della zingara non vi era nulla che potesse turbarmi.
Infine lei chiuse il libro e lentamente alzò gli occhi su di me; la falda del cappello le celava una parte del viso, ma quel poco che potei vedere mi parve singolare.
La carnagione era scurissima e qual che ricciolo stopposo le sfuggiva da una pezzuola bianca che le fasciava metà delle guance, o meglio delle mascelle, passandole sotto il mento.
I suoi occhi si fissarono su di me con uno sguardo penetrante e ardito. Dunque, vuole che le dica la sorte?
disse con una voce decisa come lo sguardo e dura come il suo viso.
Non mi interessa molto, ma può dirmela, se vuole; l’avverto però che non sono una ragazza credula.
Ecco un’impudenza che non mi meraviglia in lei; me l’aspet tavo.
Il suo passo l’annunciava mentre varcava la porta. Davvero?
Ha l’udito fine!
Sì, e occhi e cervello pronti.
Tutte cose utili, nel suo mestiere.
Infatti, specialmente quando ho a che fare con clienti come lei.
Perché non trema?
Non ho freddo. Perché non impallidisce?
Non mi sento male.
Perché non consulta la mia arte?
Non sono sciocca.
La vecchia represse un sorriso sotto la cuffia e la fasciatura, poi si tolse di tasca una corta pipa nera, l’accese e si mise a fumare; dopo essersi concessa una breve pausa, raddrizzò la curva persona, si levò la pipa dalle labbra e, fissando il fuoco, disse risolutamente: Lei ha freddo, non sta bene ed è sciocca.
Lo provi ribattei.
Mi basteranno poche parole: ha freddo perché è sola, e nessun contatto dà esca al fuoco che arde in lei.
Non si sente bene perché il migliore, il più nobile e il più dolce dei sentimenti concessi agli uomini si tiene lontano da lei.
È sciocca perché, per quanto soffra, lei non lo inviterà mai ad avvicinarsi, né mai muoverà un passo per incontrarlo là dove esso l’aspetta.
Si rimise di nuovo la pipa tra le labbra, tirandone energiche boccate.
Potrebbe dire le stesse cose quasi a qualunque persona della quale lei sappia che vive sola e come dipendente in una grande casa.
Sì, potrei dirlo quasi a chiunque. Ma sarebbe vero per tutti? Se fossero nelle mie condizioni, sì. Appunto, nelle sue condizioni.
Ma mi trovi un’altra persona che sia esattamente nelle sue stesse condizioni.
Sarebbe facile trovarne a migliaia.
Ed io le dico che stenterebbe a trovarne una.
Se vuol saper lo, lei è in una curiosa situazione, molto vicina alla felicità; sì, l’ha quasi a portata di mano. Gli elementi sono tutti pronti; non resta che fare un movimento per combinarli. Il caso li ha posti un po’ distanti l’uno dall’altro, ma faccia sì che si uniscano, e ne risulterà la felicità.
Non capisco gli enigmi; non sono mai riuscita a spiegarne uno in vita mia.
Se vuole che le parli in modo più comprensibile, mi mostri il palmo della mano.
E debbo mettervi sopra una moneta, non è vero?
Certo.
Le diedi uno scellino ed lei lo ripose in una vecchia calza toltasi di tasca, poi la legò, la nascose di nuovo ed infine mi disse di mostrarle la mano.
Ubbidii; la vecchia vi accostò il viso e l’esaminò senza toccarla. È troppo fine disse.
Non vi sono linee; non posso farne nulla, di una mano come questa.
E poi, che cosa si può leggere in un palmo?
Il destino non sta scritto lì. Lo credo risposi.
No continuò lei.
Sta scritto sul viso, sulla fronte, negli occhi, nelle linee della bocca.
Si inginocchi e alzi il capo.
Ah, ora lei si avvicina alla realtà osservai mentre ubbidivo.
Forse tra poco comincerò a crederle.
Mi inginocchiai a poca distanza da lei; lei rimosse il fuoco e dai tizzi salì un vivo chiarore, ma mentre io mi trovavo in piena luce, quel riverbero, su di lei che era seduta, non fece che addensare maggiormente l’ombra.
Vorrei sapere con quali sentimenti è venuta qui questa sera disse dopo avermi scrutata per un poco.
Vorrei sapere quali pensieri occupano la sua mente nelle lunghe ore che trascorre in salotto con quella gente elegante che le volteggia davanti come le ombre di una lanterna magica, perché tra lei e quelle persone intercorre così poca simpatia come se realmente esse fossero ombre di esseri umani, e non uomini veri.
Spesso mi sento stanca, qualche volta mi viene sonno, ma raramente sono triste.
Allora è animata da qualche speranza segreta che le mor mora all’orecchio piacevoli promesse per il futuro.
No; tutto ciò che spero è di poter risparmiare abbastanza di ciò che guadagno per poter un giorno aprire una scuola in una casetta affittata da me.
Lo spirito non si accontenta di sì magro nutrimento, e quan do lei sta seduta presso la finestra ...
Le avrà sapute dalla servitù!
Lei crede d’essere furba, vero? Ebbene, forse sì...
Per essere sincera, conosco una delle domestiche, la signora Poole...
Sussultai nell’udire quel nome. Ah, la conosce! pensai. Qui c’è sotto qualche cosa di diabolico. Non si allarmi riprese la strana creatura.
La Poole è una donna sicura, seria e di molto buonsenso; di lei ci si può fidare.
Ma, come dicevo, non pensa ad altro che alla sua futura scuola, lei, quando se ne sta nel suo angolo presso la finestra?
Nessuna delle persone che occupano i divani e le sedie a pochi passi da lei la interessa?
Non ha mai studiato nessuno di quei visi?
Non segue, per lo meno con curiosità, i movimenti di qualcuno di loro?
Mi piace osservare tutti i volti e tutte le persone.
Ma non ve n’è una, o forse anche due, che l’attirino più di tutti gli altri? Oh, sì, e spesso anche.
Quando i gesti e l’espressione di due persone mi fanno supporre che stiano raccontandosi una storia, allora sì mi diverto ad osservarle.
Quali sono le storie che ascolta più volentieri?
Non ho molta scelta; per lo più, si aggirano tutte sullo stesso tema: l’amore, e promettono tutte la stessa catastrofica conclu sione: il matrimonio.
Le piace quel tema monotono?
Sinceramente me ne importa ben poco; mi è del tutto indif ferente.
Non la interessa?
Quando una donna giovane e bella, piena di vita e di salute, dotata di tutti i privilegi che le conferiscono il rango e la ricchezza, sorride a un uomo guardandolo negli occhi, lei signorina...
Io che cosa? Se si tratta d’un uomo che lei conosce e che trova sim patico...
Non conosco nessuno dei signori che si trovano qui.
Non ho quasi scambiato parola con loro; e in quanto a trovarli simpatici, gli anziani mi sembrano rispettabili e dignitosi e i giovani belli, brillanti e pieni di vita; ma certo sono tutti liberi di accettare sorrisi da chiunque loro piaccia, senza che questo mi tocchi in alcun modo.
Lei non conosce nessuno di quei signori?
Non ha mai scam biato parola con alcuno di loro?
Ma, e il padrone di casa? Non vorrà sostenere di non avergli mai parlato!
È assente. Che profonda osservazione!
E che ingegnosa scappatoia!
Si è recato a Millcote questa mattina e tornerà in serata, o domani; e questa circostanza le basta per escluderlo dall’elen co delle persone che conosce, per cancellarlo come se non esistesse?
No, ma non vedo che cosa abbia a che fare il signor Roche ster con ciò che lei ha detto poco fa.
Ho parlato di giovani donne che sorridono agli uomini e ultimamente tanti sorrisi sono stati versati negli occhi del signor Rochester, che ne traboccano come coppe piene; lei non se n’è mai accorta?
Il signor Rochester ha il diritto di godere della compagnia dei suoi ospiti.
Non parlo di diritti; non ha mai osservato che, di tutte le storie raccontate qui sul tema del matrimonio, al signor Rochester è stata riservata la più lunga e la più animata?
La curiosità di chi ascolta stimola la fantasia di chi narra dissi più a me stessa che alla zingara, la cui vicinanza non so se per la singolarità dei modi, della voce, di tutto il suo conte gno mi immergeva lentamente in una specie di dormiveglia. Dalle sue labbra fluivano una dopo l’altra frasi inaspettate in cui intuivo invano dibattendomi non so quale mistificazione che di momento in momento mi irretiva sempre più, e mi chiedevo quale spirito invisibile si fosse insediato da settimane nel mio cuore studiandone i moti e ascoltandone le pulsazioni.
La curiosità di chi ascolta? ripeté la zingara.
Sì, il signor Rochester ha prestato orecchio per ore alle labbra affascinanti che assolvevano con palese delizia il compito di parlargli; pareva felice di ascoltare e riconoscente della distrazione che gli veniva offerta.
Questo lo ha notato? Riconoscente?
Non ricordo di aver mai scorto un’espressione di gratitudine sul suo volto.
No?
Questo significa che lo ha analizzato.
E se non la gra titudine, che cosa vi ha scorto?
Non risposi. Lei vi ha visto l’amore, non è vero?
E, guardando avanti, lo ha visto sposato con una donna felice di essere sua.
Uhm, non precisamente.
Il suo intuito di indovina qualche volta falla.
Allora, che cosa diavolo ha veduto?
Questo non ha importanza; sono venuta qui per interro gare, non per confessarmi.
Sa che il signor Rochester prende moglie?
Sì, e sposa la bella signorina Ingram.
Presto?
Le apparenze sembrano confermarlo; indubbiamente sareb be una coppia felicissima . Egli ama certo una donna tanto bella, nobile, compita e brillante; e anche lei probabilmente lo ama...
se non lui, almeno la sua borsa.
So che le fanno gola le proprietà del signor Rochester, sebbene poco fa, Dio mi perdoni!, io le abbia detto a questo proposito qualche cosa che l’ha resa straordinariamente preoccupata; ho visto sulla sua bocca una smorfia di disappunto.
Consiglierei al suo incauto corteggiatore di tenere gli occhi aperti, perché se se ne presentasse un altro con un reddito più ingente, o più sicuro, egli sarebbe messo da parte....
Ma, vecchia, io non sono venuta qui per conoscere la sorte del signor Rochester; voglio conoscere la mia, e lei non me ne ha ancora detto nulla.
La sua sorte è ancora incerta; sul suo volto, come ho visto poco fa, un tratto contraddice l’altro.
Il destino le riserva una parte di felicità; lo so, e lo sapevo ancor prima di venire qui, perché ero presente quando l’ha misurata e messa in serbo. Ora dipende da lei stendere la mano e impadronirsene; ma se lo farà o no, è il problema che cerco di risolvere.
Si inginocchi di nuovo davanti al fuoco.
Faccia presto, però, perché mi brucia il viso dissi, inginoc chiandomi.
Lei non si chinò verso di me, ma si accontentò di guardarmi dal fondo della sua poltrona; poi cominciò a mormorare: La fiamma si riflette nei suoi occhi, che brillano come rugia da; sono dolci e pieni di sentimento, e le mie parole li fanno sor ridere, segno che sorridere sanno.
Le impressioni si susseguono nella loro orbita trasparente e quando non sorridono più si fanno tristi, un’inconsapevole stanchezza ne appesantisce le palpebre; ciò rivela uno stato malinconico che nasce dalla solitudine. Ora si distolgono da me, non vogliono più essere scrutati e pare che neghino con lo sguardo ironico la verità delle scoperte che ho già fatto, che rifiutino d’essere creduti sensibili e tristi; ma questo orgoglio e questo riserbo non fanno che convincermi dell’esattezza della mia opinione, fin qui favorevole. Quanto alla bocca, talvolta si compiace di ridere ed è disposta a narrare tutto ciò che il cervello concepisce, sebbene tenda a tacere ciò che il cuore sente; mobile e flessibile, non è mai stata destinata a rimanere chiusa nell’eterno silenzio della solitudine; è una bocca che potrebbe parlare molto e sorridere spesso, e avere per interlocutore un essere amato.
Anch’essa dunque merita un giudizio favorevole.
Soltanto nella fronte vedo il nemico del destino felice che ho predetto; la fronte pare che dica: Posso vivere sola, se la dignità e le circostanze lo richiedono; non ho bisogno di vendere l’anima per acquistare la felicità.
Ho dentro di me un tesoro innato che saprà farmi vivere, se tutte le altre gioie mi saranno negate, oppu re offerte solamente a un prezzo che non posso pagare.
La mia ragione è ferma e tiene saldamente le redini; non permetterà al sentimento di disperdersi e di trascinarla in baratri senza fondo.
La passione potrà scatenarsi furiosamente, da vera pagana com’è; i desideri potranno immaginare ogni specie di cose irraggiungibili; ma la ragione dirà sempre l’ultima parola, e in ogni circostanza il voto decisivo sarà sempre il suo. La tempesta, il terremoto, il fuoco potranno passarmi accanto, ma io seguirò sempre i consigli della pur debole voce che interpreta la volontà della coscienza.
Ben detto, fronte! La tua dichiarazione sarà rispettata con tinuò la zingara.
Io ho formato il mio piano, e ritengo sia buono, perché formandolo ho ascoltato le richieste della coscienza e i consigli della ragione.
So come la gioventù appassirebbe presto e perirebbe il fiore se, nella coppa della felicità offerta, vi fosse mescolata anche solo una stilla di vergogna o di rimorso.
Non desidero né sacrificio, né rovina, né dolore; non sono di mio gusto.
Io voglio aiutare, non reprimere; meritare riconoscenza, non far scorrere sangue, né lacrime; il mio raccolto deve essere di sorrisi, d’affetto e tenerezza.
Ecco che cosa fa per me.
Ma io mi smarrisco in un delirio delizioso e ora vorrei protrarre all’infinito questo istante, ma non oso. Fin qui ho agito come dentro di me avevo giurato, ma se continuassi potrei trovarmi a un punto in cui le forze non mi reggerebbero più.
Si alzi, signorina Eyre, e mi lasci; la commedia è finita!
Dov’ero mai?
Dormivo o ero desta?
Avevo sognato o sogna vo ancora?
La voce della vecchia era cambiata; il suo accento, i gesti, tutto in lei mi era familiare come il mio stesso viso in uno specchio, come il linguaggio che usciva dalle mie labbra.
Mi alzai, ma non uscii. La guardai; attizzai il fuoco per vederla meglio.
Ma lei nascose vieppiù il viso sotto il cappello e il faz zoletto e mi ripeté di uscire.
La fiamma illuminò la mano che aveva steso ed io, già insospettita, fissai quella mano; non era più quella grinzosa di una vecchia, ma una mano agile e piena, dalle dita lisce e ben formate; un grosso anello le brillava al mignolo e, chinandomi a guardarlo, riconobbi una gemma che avevo già visto cento volte.
Osservai di nuovo il viso, che non si sottrasse più al mio sguardo; anzi, gettato indietro il cappello, tolto il fazzoletto, quel viso ora si protendeva verso di me.
Ebbene, Jane, non mi riconosce? chiese la voce ben nota.
Si tolga quel mantello rosso, signore, e poi...
Non riesco a sciogliere il nodo del cordone; mi aiuti...
Lo strappi, signore. Allora, ecco... via questa mascheratura?
E il signor Roche ster uscì dal suo travestimento.
Ma, signore, che idea strana!
Però, l’ho sfruttata bene, non le pare? Con le signore certo ha avuto successo.
E con lei no?
Con me non ha rappresentato la parte della zingara.
E quale allora?
Forse la mia?
No, lei ha rappresentato una parte inqualificabile.
In breve, ha cercato di strapparmi delle confidenze; ha detto tante cose senza senso, perché ne dicessi anch’io.
Non è stata una parte molto onesta, signore.
Mi perdona, Jane?
Non posso, prima di aver riflettuto su questo singolare collo quio; se, ripensandoci, mi accorgerò che lei non mi ha indotta a dire troppe assurdità, tenterò di perdonarle; ma non ha agito bene.
Oh, lei è stata molto corretta, molto prudente e molto saggia.
Riflettei un istante e, in complesso, mi parve d’essermi comportata proprio come diceva.
Fu un conforto per me, anche se sapevo d’essere stata in guardia quasi fin dal principio del colloquio, sospettando un imbroglio, perché mi era noto che le zingare e le indovine non si esprimono con il linguaggio che invece usava quella vecchia; inoltre, mi ero accorta che falsava la voce e che era troppo preoccupata di nascondere il volto, e avevo pensato a Grace Poole, quell’enigma viven te, quel mistero dei misteri, come io la ritenevo; ma non mi era mai passato per la mente che potesse trattarsi del signor Rochester.
Ebbene disse egli.
A che cosa pensa?
Che cosa significa quel sorriso grave?
Meraviglia e soddisfazione per il contegno che ho tenuto.
Lei mi ha già dato il permesso di allontanarmi, non è vero, signore? No, rimanga un istante e mi dica che cosa fanno i miei ospiti in salotto.
Parleranno della zingara, suppongo.
Si sieda e mi racconti che cosa dicono di me.
Preferirei andare, signore; devono essere quasi le undici.
Ah, signor Rochester, sa che questa sera è arrivata un’altra persona, un forestiero?
Un forestiero? E chi può essere? Non aspettavo nessuno.
È ripartito?
No, dice che la conosce da molto tempo e che poteva per mettersi di aspettarla qui sino al suo ritorno.
Al diavolo! Ha detto il suo nome?
Mason, signore, e viene dalle Indie Occidentali, dalla Gia maica, credo.
Il signor Rochester era in piedi accanto a me e mi aveva preso una mano come per farmi sedere; quand’ebbi finito di parlare, la stretta attorno al mio polso si fece convulsa, mentre il sorriso si spegneva sulle sue labbra e pareva che uno spasimo gli togliesse il respiro.
Mason! Le Indie Occidentali? ripeté come un automa.
Mason! Le Indie Occidentali?
pronunciò una terza volta quelle parole, facendosi via via sempre più pallido; sembrava quasi non sapesse più quel che diceva.
Si sente male, signore?
Jane, ho ricevuto un colpo! Ho ricevuto un colpo! e bar collò. Si appoggi a me, signore.
Jane, lei mi ha già offerto una volta la sua spalla; me la dia anche ora.
Sì, signore, sì; e anche il braccio.
Si sedette e mi fece cenno di prendere posto accanto a lui; tenendo una mia mano tra le sue, l’accarezzava guardandomi fisso con espressione smarrita e terribilmente triste.
Mia piccola amica! disse.
Vorrei essere con lei sola su un’isola tranquilla, liberato da ansie, da pericoli, da ricordi odiosi!
Posso aiutarla, signore? Darei la mia vita per servirla!
Jane, se avrò bisogno di aiuto, verrò a chiederlo a lei, glielo prometto.
Grazie, signore.
Mi dica che cosa devo fare e cercherò d’accontentarla. Vada a prendermi un bicchiere di vino in sala da pranzo, Jane. Gli ospiti devono essere a tavola; guardi se c’è anche Mason e che cosa fa.
Andai e trovai infatti tutta la compagnia riunita per la cena, come aveva detto il signor Rochester; ma non erano seduti a tavola.
Le vivande erano state preparate sulla credenza e ognuno si serviva da sé, scegliendo quello che voleva e giron zolando per la sala solo o in gruppo, con il piatto o il bicchiere in mano.
Sembravano tutti d’ottimo umore e la conversazione era assai animata.
Il signor Mason stava seduto accanto al fuoco conversando con la signora Dent e pareva allegro come gli altri.
Riempii un bicchiere di vino e ritornai in biblioteca.
Il pallore era scomparso dal volto del signor Rochester, che ora appariva di nuovo fermo e severo. Mi prese il bicchiere di mano e disse: Alla sua salute, spirito benefico!. Dopo aver bevuto mi restituì il bicchiere domandandomi: Che cosa stanno facendo, Jane?.
Chiacchierano e ridono, signore.
Non hanno un’aria grave e misteriosa, come se avessero appreso qualche cosa di strano?
Niente affatto, sono tutti allegrissimi.
E Mason?
Ride come gli altri.
Se tutta quella gente entrasse qui ora e mi sputasse in viso, che cosa farebbe, Jane?
Li caccerei fuori dalla stanza, signore, se potessi.
Ebbe un lieve sorriso e continuò: Ma se io mi accostassi a loro per salutarli ed essi invece mi guardassero freddamente bisbigliando tra loro in tono di scherno e poi, senza rispondermi, uno dopo l’altro mi lasciassero, lei li seguirebbe, Jane?.
Non credo, signore.
Sarei più contenta di restare con lei.
Per consolarmi?
Sì, per consolarla come meglio mi fosse possibile.
E se la mettessero al bando per essermi rimasta fedele?
Probabilmente, non lo saprei nemmeno; ma anche se dovessi venirne a conoscenza, non me ne importerebbe affatto.
Allora, lei saprebbe, per me, sfidare l’opinione pubblica?
La sfiderei per qualsiasi amico che fosse degno della mia fedeltà, come lei, ne sono certa, lo è.
Quand’è così, ritorni in sala, la prego; s’accosti senza dare nell’occhio al signor Mason e gli dica piano che il signor Roche ster è tornato e desidera vederlo.
Lo accompagni qui e poi ci lasci.
Sì, signore.
Feci quello che il signor Rochester mi aveva chiesto; gli ospiti mi guardarono, mentre passavo in mezzo a loro.
Raggiunsi il signor Mason, gli trasmisi il messaggio e poi lo precedetti fuori della sala, accompagnandolo fino in biblioteca, dove lo lasciai per salire in camera mia.
A tarda ora, quando ero a letto già da un poco, sentii i passi degli ospiti che raggiungevano le loro camere; distinsi tra le altre la voce del signor Rochester, che diceva: Da questa parte, Mason; ecco la sua stanza.
Era la sua solita voce, anzi persino allegra, e ciò mi tranquil lizzò.
Poco dopo mi addormentai.
Capitolo XX Avevo dimenticato di tirare le tende, come facevo sempre, e anche di abbassare la persiana.
Di conseguenza, quando la luna, che era piena e chiara nella notte serena, raggiunse nel suo corso quel punto del cielo proprio di fronte alla mia fine stra, e guardò dentro attraverso i vetri non velati, i suoi raggi luminosi mi svegliarono.
Così, aprendo gli occhi nel pieno della notte, vidi l’argenteo disco terso come il cristallo, bello, ma troppo solenne e, alzandomi a metà, stesi il braccio per tirare il cortinaggio.
Buon Dio!
Che grido!
La notte, il suo silenzio, il suo riposo furono lacerati da un suono acuto, stridulo, selvaggio, che echeggiò da un angolo all’altro della villa.
Il mio polso si fermò, il cuore cessò di battere, il braccio che avevo steso restò paralizzato.
Il grido si spense e non fu più ripetuto.
Del resto, qualunque fosse la creatura che l’aveva emesso, non avrebbe potuto ripeterlo tanto presto; nemmeno il più smisurato condor delle Ande sarebbe riuscito a lanciare due volte di fila un simile strido dall’alto del suo covo tra le nubi.
L’essere che aveva emesso quell’urlo doveva riposarsi prima di ripeterlo.
Il grido era uscito dal terzo piano, proprio sopra la mia testa.
E appunto dalla camera sovrastante la mia mi giunse ora il rumore di una lotta, che doveva essere terribile a giudicare dal tramestio; una voce soffocata gridò tre volte, rapidamente: Aiuto!
Aiuto!
Aiuto!.
Non verrà nessuno?
continuava la voce, e mentre i colpi, i tonfi, lo scalpiccio si facevano più frenetici e selvaggi, attraverso il soffitto distinsi queste parole: Rochester!
Rochester!
Per l’amor di Dio, corri!.
La porta di una camera si aprì, qualcuno attraversò correndo la galleria, un altro passo risuonò nella stanza sopra di me, qualche cosa cadde sul pavimento e subentrò il silenzio.
Mi vestii in fretta, benché tremassi tutta per lo spavento, ed uscii dalla mia camera.
Tutti si erano alzati; si udivano in ogni stanza mormorii ed esclamazioni di terrore, una dopo l’altra le porte si aprirono, uno dopo l’altro gli ospiti si spor sero a guardare, poi tutti uscirono nella galleria, che si riempì di signore e di signori.
Che cosa c’è?, Che succede?, Chi è ferito?, chiedevano tutti alla rinfusa.
Andate a prendere i lumi, È un incendio, o ci sono i ladri?, Dove dobbiamo andare?.
Senza il chiaro di luna, ci saremmo trovati nella più fitta oscurità.
Uomini e donne correvano qua e là, si affollava no, qualcuno singhiozzava, altri inciampavano; la confusione era completa.
Dove diavolo è Rochester?
gridò il colonnello Dent.
In camera sua non c’è.
Eccomi, eccomi gli fu risposto.
Calmatevi, sto venendo.
La porta in fondo alla galleria si aprì e il signor Rochester si fece avanti con una candela in mano; scendeva dal piano supe riore.
Una donna gli corse incontro, lo afferrò per un braccio; era la signorina Ingram.
Che cosa è accaduto?
gli domandò.
Parli!
Ci dica tutto subito!
Ma non fatemi cadere, non mi soffocate protestò egli, poiché ora anche le due ragazze Eshton gli si erano aggrap pate al braccio e due dame anziane, nelle loro ampie vestaglie bianche, avanzavano verso di lui come due grosse barche dalle vele gonfie.
Non è nulla! Non è nulla!
esclamò.
Si è fatto molto rumore per una cosa da nulla, come dice Shakespeare.
Signore, allonta natevi, o divento pericoloso.
E infatti il suo aspetto era terribile e gli occhi neri mandava no scintille.
Facendo uno sforzo per calmarsi, egli aggiunse: Una delle serve ha avuto un incubo; ecco tutto.
È una ragazza eccitabile e nervosa e ha scambiato il suo sogno per una apparizio ne, così ha perso la testa.
Ora rientrate tutti nelle vostre camere; devo mandare qualcuno ad assistere quella poveretta, ma non potrò farlo finché la casa non è tornata tranquilla.
Signori, fatemi il piacere di dare il buon esempio. Signorina Ingram, sono certo che lei saprà dominare una sciocca paura. Amy e Louisa, tornate nel vostro nido come due colombe.
E voi, signore , prenderete di certo il raffreddore, restando un altro poco in questa gelida galleria.
Così, un po’ con le buone un po’ con le cattive, egli riuscì a rimandare ognuno nella propria camera.
Io non attesi il suo ordine per ritirarmi nella mia; vi rientrai inosservata come ne ero uscita.
Ma non, tuttavia, per tornare a letto; al contrario, mi vestii completamente. Il rumore, le parole che avevano seguito il grido probabilmente non erano stati uditi che da me, perché erano partiti dalla camera proprio sopra la mia.
Sapevo bene che non era stato l’incubo di una donna a spaventare tutta la casa e che la spiegazione data ai suoi ospiti dal signor Rochester era una fola escogitata solamente allo scopo di tranquillizzarli.
Così, finii di vestirmi per essere pronta ad ogni evenienza.
Poi mi misi a sedere davanti alla finestra guardando la campagna silenziosa e i prati inargentati dalla luna, aspettando non sapevo nemmeno io che cosa; ma sentivo che a quell’orribile grido, alla lotta, alle invocazioni di aiuto dovevano seguire altri avvenimenti. Intanto, però, la calma ritornava; le voci e i rumori a poco a poco tacquero e in capo a un’ora Thornfield Hall era di nuovo silenziosa come un deserto, ove imperassero la notte ed il riposo.
La luna declinava ed era ormai prossima a sparire.
Non volendo rimanere alzata al freddo e al buio, decisi di sdraiarmi sul letto vestita come ero.
Lasciai la finestra in punta di piedi, ma mentre stavo per levarmi le scarpe, qualcuno bussò leggermente alla mia porta.
C’è bisogno di me?
domandai.
È alzata?
chiese di rimando la voce che m’aspettavo di sentire, cioè quella del mio padrone.
Sì, signore.
È vestita?
Sì.
Allora venga subito, ma faccia piano.
Ubbidii.
Il signor Rochester era nella galleria con un lume in mano. Ho bisogno di lei mi disse. Mi segua senza far rumore.
Avevo le pantofole leggere e camminando sulla stuoia non facevo più rumore di un gatto.
Il signor Rochester percorse sino in fondo la galleria, salì la scala e, giunto nel buio e angusto corridoio del terzo piano, si fermò.
Io l’avevo seguito ed ora ero al suo fianco.
Ha una spugna in camera sua?
mi chiese sottovoce. Sì, signore.
E sali, sali volatili?
Sì.
Ritorni a prendere queste due cose.
Scesi di nuovo, presi la spugna dal portacatino, i sali dal cassettone e risalii.
Egli mi aspettava con in mano una chiave; si avvicinò a una delle basse porte nere, introdusse la chiave nella toppa, poi, fermandosi, si voltò verso di me: Sa sopportare la vista del sangue?
mi chiese.
Credo, sebbene non abbia mai provato.
Nel rispondergli sentii in me un fremito, ma non era di freddo né di debolezza.
Mi dia la mano disse egli. Non voglio correre il rischio di vederla svenire. Misi la mia mano nella sua.
È tepida e ferma osservò, poi girò la chiave e aprì la porta.
Entrai in una camera che ricordavo di avere già veduta il giorno in cui la signora Fairfax mi aveva fatto visitare la casa.
Era parata di stoffa, ma ora un lembo della tappezzeria era rialzato e lasciava scorgere una porta che l’altra volta non avevo veduta. Quella porta era aperta e conduceva in una stanza illuminata, donde usciva un suono basso e ringhioso simile al brontolio di un cane arrabbiato.
Il signor Rochester, posando il lume, mi disse: Aspetti qui, ed entrò nella camera.
Il suo ingresso fu accolto da uno scoppio di risa che terminò nel solito Ah!
Ah!
Ah!, stridulo e secco, di Grace Poole. Lei era dunque là.
Mi parve che il signor Rochester spostasse qualche cosa mentre una voce bassissima gli rivolgeva parole che non potei afferrare.
Poi egli uscì e chiuse la porta dietro a sé.
Venga qui, Jane mi disse, facendomi cenno di accostarmi all’altro lato di un grande letto il cui cortinaggio nascondeva buona parte della camera. Presso il capezzale vi era una poltrona e su quella stava adagiato un uomo completamente vestito, salvo la giubba.
Sedeva immobile, con la testa appoggiata allo schie nale e gli occhi chiusi; il signor Rochester avvicinò la candela e in quel viso pallido e apparentemente inanimato riconobbi il forestiero, Mason.
Vidi pure che su un fianco e al braccio la sua camicia era intrisa di sangue.
Tenga lei la candela mi disse il signor Rochester.
Ubbidii ed egli andò a prendere una bacinella che mi mise in mano. Poi bagnò la spugna nell’acqua e la strizzò su quel volto cadaverico, tenendogli sotto il naso la bottiglietta dei miei sali.
Poco dopo il signor Mason aprì gli occhi ed emise un gemito.
Il signor Rochester aprì la camicia del ferito, che aveva il braccio e il fianco fasciati, e lavò via il sangue che sgocciolava di sotto le fasciature.
Sono in pericolo?
mormorò il signor Mason.
No, no, è una semplice scalfittura. Non si lasci abbattere a questo modo, si faccia coraggio!
Andrò io stesso a chiamare il medico e sperò che lei possa essere trasportato domattina.
Jane? continuò rivolto a me.
Signore?
Dovrò lasciarla qui con quest’uomo per un’ora o due; se continuasse a perdere sangue, glielo asciughi come ho fatto io e se avesse un deliquio, gli faccia bere un po’ d’acqua e fiutare i sali.
Non gli rivolga la parola per nessun motivo e, Richard, rammenti che se le parla arrischia la vita.
Se aprirà bocca, se si agiterà, non rispondo delle conseguenze. Il poveretto gemette di nuovo; sembrava non osasse muo versi, come se la paura della morte o forse di qualcos’altro lo paralizzasse.
Il signor Rochester mi mise in mano la spugna e io cominciai ad asciugare il sangue. Egli rimase a guardarmi per un istante, poi, ripetendo: Ricordi bene: niente conversazione?, lasciò la camera.
Provai una strana sensazione, udendo stridere la chiave nella toppa e i passi di lui allontanarsi.
Eccomi dunque rinchiusa, nel cuore della notte, in una delle misteriose camere dell’infausto terzo piano, con un uomo pallido e insanguinato davanti a me e un’assassina a pochi passi, un’assas sina dalla quale mi separava solamente una porta...
Quest’ultima era la cosa più terribile; il resto potevo anche sopportarlo, ma tremavo all’idea che Grace Poole si precipitasse su di me. Eppure, dovevo rimanere al mio posto.
Dovevo sorvegliare quel fantasma, quelle labbra livide alle quali era stato imposto di non schiudersi, quegli occhi ora chiusi ora aperti, quello sguardo ora vagante per la stanza, ora fisso su di me, ma sempre vitreo e impietrito dall’orrore.
Dovevo immergere continuamente la mano in quell’acqua sporca di sangue e lavare la ferita che gemeva sempre.
Vedevo la fiamma della candela, che nessuno smoccolava, farsi sempre più fioca sopra il mio lavoro, le ombre incupirsi tutt’attorno, farsi nere sotto gli ampi cortinaggi del letto e tremolare sinistre sui pannelli di un grande armadio di fronte a me, un armadio diviso in dodici riquadri, in ognuno dei quali era scolpita la testa di un apostolo, e sormontato da un crocifisso d’ebano con il Cristo morente.
Secondo le oscillazioni della fiamma, era il barbuto San Luca che chinava la fronte, o i lunghi capelli di San Giovanni che fluttuavano, o il volto infernale di Giuda che emergeva da un pannello, come animandosi e minacciando di assumere le sembianze del più grande traditore, di Satana stesso. In quel lugubre quadro, oltre che vegliare dovevo anche ten dere l’orecchio, per ascoltare i movimenti della bestia selvaggia o del nemico annidato nella stanza accanto; ma pareva che dopo la visita del signor Rochester un incantesimo l’avesse reso immo bile; in tutta la notte non udii che tre suoni a lunghi intervalli: il rumore di un passo, un brontolio come di cane ringhioso che subito cessò, e un gemito umano e profondo.
Ma ero tormentata dai miei propri pensieri.
Chi era il delin quente che viveva chiuso in quella casa isolata e che il padrone non poteva né espellere né far imprigionare?
Che cos’era quel mistero che si manifestava nelle ore più fonde della notte ora col fuoco ora col sangue?
Chi era la creatura che sotto comuni spoglie femminili prendeva la voce ora di un cinico demonio schernitore, ora di un uccello da preda in cerca d’una carogna?
E l’uomo sul quale stavo curva, quel mite forestiero che sem brava un innocuo visitatore, come mai era rimasto impigliato in quella tela di orrori?
E perché la furia s’era gettata su di lui?
Che cosa l’aveva spinto a recarsi in quella parte della casa in un’ora tanto insolita, mentre avrebbe dovuto giacere addormentato nel suo letto?
Avevo udito il signor Rochester assegnargli una camera al piano di sotto; che cosa l’aveva condotto lassù?
E perché, ora, sopportava con tanta calma la violenza o il tradimento che gli erano stati fatti?
Perché si sottometteva così facilmente al silenzio impostogli dal signor Rochester?
E perché il signor Rochester glielo aveva imposto?
Il suo ospite era stato ferito, la sua stessa vita tempo prima era stata vilmente minacciata, ed egli teneva celati questi due fatti e voleva che cadessero nell’oblio.
Infine, avevo veduto il signor Mason sottomettersi all’impetuosa volontà del signor Rochester, il quale sembrava avere completamente in suo potere lo spirito inerte del forestiero; le poche parole che avevano scambiato me ne avevano dato la prova.
Era evidente che nei loro rapporti precedenti la natura passiva dell’uno era stata abitualmente influenzata dall’energia dell’altro; e allora, da che derivava il turbamento che aveva colto il signor Roche ster nell’apprendere l’arrivo di Mason?
Perché il solo nome di quell’uomo senza volontà che ora egli teneva in propria balia come un bambino aveva prodotto su di lui poche ore prima l’effetto di un fulmine su una quercia?
Avevo ancora davanti agli occhi il suo sguardo e il suo pallore, mentre mormorava: Jane, ho ricevuto un colpo, ho ricevuto un colpo!.
Né avevo dimenticato come gli tremasse il braccio che aveva appoggiato alla mia spalla; una cosa di poco conto non avrebbe abbattuto a tal segno uno spirito così risoluto, né fatto tremare un corpo sì vigoroso, come quello di Fairfax Rochester.
Quando tornerà?
chiedevo ansiosamente a me stessa, men tre la notte avanzava e il ferito continuava a perdere sangue, a gemere e a farsi sempre più debole. Ma né la luce del giorno né un soccorso giungevano a confortarmi. Molte volte avevo acco stato il bicchiere alle labbra pallide di Mason e gli avevo fatto respirare i sali, ma i miei sforzi sembravano vani.
La sofferenza fisica, l’angoscia dello spirito o la perdita di sangue, o forse tutte tre le cose insieme stavano per togliergli anche le ultime forze, e il volto esangue, lo sguardo smarrito, i fiochi lamenti mi facevano temere che la sua fine fosse prossima; e non potevo rivolgergli nemmeno una parola!
La candela alfine si spense, ma mentre mandava gli ultimi bagliori, vidi una luce grigia baluginare dietro le tende della finestra; albeggiava.
Nello stesso momento udii Pilota abbaiare in distanza, dal suo canile nella corte; mi sentii rinascere.
Non a torto, perché cinque minuti dopo la chiave che girava nella toppa mi avvertiva che la lugubre veglia stava per finire.
Non doveva essere durata più di due ore, ma molte settimane mi erano parse più corte.
Il signor Rochester entrò seguito dal medico che era andato a cercare. Ora, Carter, faccia presto disse a quest’ultimo il padrone.
Non posso darle più di mezz’ora per la ferita, fasciarla e portare via di qui il paziente.
Ma sarà in grado di muoversi? Certamente, non ha nulla di serio.
Ma è un tipo nervoso e bisogna rianimare lo spirito.
Suvvia, si metta all’opera.
Il signor Rochester scostò le tende e rialzò la persiana per far entrare la luce; vidi allora con stupore che il giorno era già sorto e mirai felice i raggi rossi dell’aurora che cominciavano a illuminare l’orizzonte.
Poi il signor Rochester si avvicinò al ferito, che era già nelle mani del chirurgo.
Come si sente, ora?
gli domandò.
Temo che mi abbia ucciso rispose Mason con voce fioca. Ma nemmeno per idea! Su, si faccia coraggio, tra quindici gior ni lei sarà completamente ristabilito. Ha perso un po’ di sangue, ecco tutto. Carter, lo assicuri che non corre alcun pericolo. Posso farlo in coscienza disse Carter esaminando la ferita. Mi rincresce soltanto di non aver potuto arrivare prima, perché avrebbe perduto meno sangue.
Ma cos’è questo?
Sulla spalla la carne è lacerata, non soltanto tagliata; è una ferita fatta con i denti, oltre che col coltello!
Mi ha morso mormorò Mason.
Mi era addosso come una tigre, quando Rochester le ha strappato il coltello.
Non avrebbe dovuto cedere...
bisognava lottare subito con lei disse il signor Rochester.
Ma, date le circostanze, come fare?
ribatté Mason.
Oh, è stato orribile aggiunse con un fremito. E non c’ero preparato, perché in principio sembrava così calma!
Io l’avevo avvertita rispose il suo amico.
Le avevo detto di stare in guardia accostandosi a lei.
Inoltre, avrebbe potuto attendere fino alla mattina, e chiedermi di accompagnarla...
tentare di vederla questa notte, e solo, è stata una pazzia!
Pensavo di fare bene.
Pensava! Pensava!
Sapesse come mi irrita sentirla parla re così!
Del resto, ha sofferto e probabilmente dovrà soffrire ancora per non avermi ascoltato, e non dirò più nulla.
Carter, si sbrighi, si sbrighi.
Presto si leverà il sole e bisogna che egli non sia più qui. Subito, signore; la spalla è medicata, ma ora devo esaminare l’altra ferita.
Anche qui vedo il segno dei denti.
Ha succhiato il sangue; diceva di volermi svuotare il cuore rispose Mason.
Vidi il signor Rochester fremere; un’espressione singolarmente viva di disgusto, d’orrore, d’odio gli contrasse il volto, che per un attimo diventò quasi irriconoscibile, ma disse soltanto: Taccia, Richard, e dimentichi l’accaduto.
Non ne parli mai più. Vorrei dimenticare fu la risposta. Ci riuscirà, lontano di qui.
Quando sarà tornato a Spanish Town potrà credere che lei sia morta e sepolta...
o, meglio ancora, non ci pensi più del tutto. Impossibile dimenticare una notte come questa! Non è impossibile. Abbia un po’ d’energia!
Due ore fa si credeva morto e ora è vivo, vivissimo, e parla.
Su, Carter ha quasi finito e in pochi minuti io la provvederò di che cambiarsi d’abito.
Jane, continuò rivolgendosi a me per la prima volta dopo il suo ritorno prenda questa chiave, scenda in camera mia ed entri difilato in guardaroba; apra il primo cassetto dell’armadio e mi porti una camicia e una cravatta, ma presto.
Andai, trovai l’armadio indicatomi, cercai quanto mi era stato chiesto e ritornai di sopra con la roba.
Adesso vada dall’altra parte del letto, intanto che lo vesto; ma non esca di qui, potrei avere ancora bisogno di lei.
Mi ritirai dove mi aveva detto.
Ha sentito se qualcuno si muoveva, di sotto, quando è scesa?
mi chiese poi il signor Rochester.
No, signore, tutto era tranquillo.
Bisogna che lei parta, Richard; sarà meglio per lei, quanto per la povera creatura che è chiusa là dentro.
Ho lottato tanto perché nulla trapelasse, e non vorrei vedere distrutti i miei sforzi.
Carter, lo aiuti a infilarsi la giubba.
Dove ha lasciato la pelliccia?
In questo clima freddo, so che dopo un miglio lei sarebbe inti rizzito senza il suo mantello. In camera?
Jane, corra in camera del signor Mason, quella accanto alla mia, e prenda la pelliccia che vi troverà.
Corsi via di nuovo e tornai subito recando un grande mantello foderato di pelliccia. Ora ho un’altra commissione per lei mi disse il mio instan cabile padrone. Torni in camera mia. Che fortuna, Jane, che lei abbia pantofole di velluto! Un messaggero meno svelto e leg gero non servirebbe a nulla in questa circostanza.
Nel cassetto di mezzo della mia toilette troverà una fiala e un bicchierino; me li porti.
Andai e tornai rapidamente con gli oggetti richiesti.
Benissimo.
Ora, dottore, mi prenderò la libertà di som ministrare io stesso al malato una pozione di cui assumo tutta la responsabilità.
È un rimedio che ho avuto a Roma da un ciarlatano, un tipo che lei, Carter, avrebbe preso a calci.
Non è da usarsi senza discernimento, ma è ottimo in caso di bisogno, come ora, per esempio.
Jane, un po’ d’acqua.
Mi tese il bicchierino e io lo riempii a metà con l’acqua della bottiglia.
Basta così; adesso inumidisca l’orlo della fiala.
Ubbidii ed egli versò nel bicchiere dodici gocce di un liquido rosso che porse a Mason.
Beva Richard; le infonderà il coraggio che le manca, per un’ora almeno.
Mi farà male?
Non infiamma?
Beva!
Beva!
Il signor Mason ubbidì, poiché resistere era evidentemente inutile.
Avevano finito di vestirlo ed appariva pallidissimo, ma composto e ripulito d’ogni traccia di sangue.
Il signor Rochester lo fece restare seduto tre minuti, dopo che ebbe bevuto il liquido, poi lo prese per il braccio.
Ora sono certo che può reggersi in piedi disse. Provi! Il malato si alzò.
Carter, lo sostenga dall’altra parte.
Si faccia animo, Richard, su, cerchi di camminare...
ecco, così. Mi sento meglio disse il signor Mason.
Ne ero sicuro.
Jane, ci preceda sulla scala di servizio; apra la porta laterale e dica al postiglione della carrozza che aspetta in cortile o appena fuori, perché gli avevo detto di non venire fin sul selciato per non far rumore, di tenersi pronto; noi la seguiremo e, se incontra qualcuno, torni in fondo alla scala e ci faccia cenno.
Erano ormai le cinque e mezzo e il sole stava per alzarsi, ma trovai la cucina ancora buia e deserta.
La porta laterale era chiusa; ne tirai il catenaccio il più piano possibile; fuori, il cortile era vuoto, ma oltre i cancelli vidi una sedia di posta con i cavalli già attaccati e il cocchiere a cassetta che aspettava.
Mi avvicinai e gli dissi che i signori stavano per giungere, ed egli annuì in silenzio. Poi mi guardai attorno attentamente, tendendo l’orecchio.
La quiete dell’aurora avvolgeva ogni cosa; le tende erano ancora abbassate alle finestre delle camere di servizio, gli uccellini cominciavano allora a saltellare sugli alberi in fiore del frutteto, i cui rami si piegavano come bianche ghirlande oltre il muro di cinta.
Di tanto in tanto i cavalli scalpitavano nella scuderia; tutto il resto taceva.
Allora vidi comparire i tre uomini; Mason, sorretto dal signor Rochester e dal medico, camminava senza troppa fatica; lo aiu tarono a montare in carrozza, poi salì anche Carter.
Abbia cura di lui disse il signor Rochester a quest’ultimo. E lo tenga a casa sua finché non sarà ristabilito del tutto. Tra un giorno o due verrò a prendere notizie. Come si sente, ora, Richard? L’aria fresca mi fa bene, Fairfax. Lasci aperto il finestrino dalla sua parte, Carter: non c’è vento. Addio, Richard! Fairfax...
Che c’è?
Si assicuri che sia bene assistita, che la trattino con tutta la tenerezza possibile, che...
Si interruppe e scoppiò in lacrime.
Fin qui ho fatto e faccio del mio meglio, e continuerò così rispose il signor Rochester, poi chiuse lo sportello e la carrozza partì.
Piacesse a Dio che tutto fosse finito!
aggiunse poi mentre chiudeva e sprangava i pesanti cancelli.
Poi, con aria assorta si diresse lentamente verso una porti cina che conduceva nel frutteto.
Ritenendo che egli non avesse più bisogno di me, stavo per ritornare in casa, quando mi sentii chiamare: Jane.
Aveva aperto la porticina e mi aspettava. Venga a respirare un po’ d’aria fresca. Questa casa è una vera prigione, non le pare? A me sembra una splendida villa, signore. Lei è abbagliata dalla sua inesperienza mi rispose e vede tutto attraverso un velo incantato.
Non discerne ancora che le dorature sono orpello, le sete e i velluti ragnatele, i marmi sudice lavagne e i mobili vili schegge di abete e rozze cortecce.
Ma qui aggiunse accennando al fronzuto recinto ove eravamo entrati tutto è vero, dolce e puro.
S’incamminò lungo un sentiero orlato di bosso: da un lato si vedevano meli, peri e ciliegi, dall’altro garofani, margherite, viole, frammiste a rose canine e ad ogni sorta di erbe aromatiche fresche e fragranti come poteva renderle un bel mattino d’aprile dopo le frequenti piogge primaverili; il sole stava salendo ad oriente e i suoi raggi illuminavano gli alberi fioriti e rugiadosi e i placidi sentieri che si snodavano sotto le loro fronde.
Jane, vuole un fiore?
mi domandò e, cogliendo una rosa in boccio, la prima del cespuglio, me l’offrì.
Grazie, signore.
Le piace il sorgere del sole, Jane?
Questo cielo velato di nubi leggere che si dissolveranno col tepore del giorno?
Quest’aria balsamica e tranquilla? Sì, molto.
Lei ha passato una strana notte, Jane.
Sì, signore. E ne è uscita tutta pallida.
Ha avuto paura quando l’ho lasciata sola con Mason?
Avevo paura che qualcuno uscisse dalla camera attigua. Ma io avevo chiuso la porta e avevo la chiave in tasca.
Sarei stato un pastore ben negligente, se avessi lasciato incustodito presso la tana del lupo un agnellino, il mio agnellino preferito; lei era al sicuro.
Grace Poole continuerà a vivere qui, signore?
Sì, ma non si lambicchi il cervello sul suo conto, dimentichi tutto.
Ma mi pare che la sua vita, signore, non sarà mai sicura fintanto che ella resterà qui.
Non tema, starò in guardia.
Il pericolo che lei temeva ieri sera è scongiurato?
Non posso garantirlo finché Mason non avrà lasciato l’In ghilterra, e forse nemmeno allora.
Vivere per me significa, Jane, stare ritto sull’orlo di un cratere, che può fendersi e gettare fuoco da un momento all’altro.
Ma il signor Mason mi sembra un uomo che si disarma facil mente.
Lei ha una grande influenza su di lui, lo si vede bene, ed egli non la sfiderà, né le farà mai del male volontariamente. Oh, no, Mason non mi sfiderà né mi nuocerà mai volontaria mente; ma senza volerlo egli può in ogni momento, con una parola imprudente, privarmi se non della vita, almeno della felicità.
Gli raccomandi d’essere cauto, signore; gli faccia sapere ciò che lei teme e gli indichi come deve comportarsi per evitare il pericolo. Vidi sulle sue labbra un sorriso sardonico; poi con un gesto rapido egli mi prese la mano, ma la respinse subito altrettanto vivamente.
Se ciò fosse possibile, ingenua creatura, dove sarebbe il pericolo?
Annientato in un istante.
Da quando conosco Mason, è sempre bastato che gli dicessi: Faccia questo, per vederglielo fare.
Ma nel caso presente non posso dargli ordini, non posso dirgli: Bada a non nuocermi, Richard!
perché deve ignorare che può farmi del male. Lei mi sembra confusa, ed io la confonderò ancora di più.
È la mia piccola amica, non è vero?
Desidero servirla, signore, ed ubbidirla in tutto ciò che è giusto.
Precisamente, e me ne sono accorto.
Ho notato in lei, nei suoi occhi e nel suo viso una sincera contentezza quando può aiutarmi e farmi piacere, lavorare con me e per me, aiutarmi in tutto ciò che è giusto, per dirla con le sue caratteristiche parole; poiché se io la pregassi di fare qualche cosa che lei giudicasse errato, non potrei far conto sui suoi agili piedini, sulle sue mani alacri e non vedrei più i suoi occhi risplendere e il suo viso ani marsi.
Pallida e composta la mia amica mi direbbe allora: No, signore, è impossibile; non posso farlo perché è male, e sarebbe irremovibile come una stella fissa.
Ebbene, anche lei ha il potere di ferirmi ed io non oso mostrarle il mio lato vulnerabile, nel timore che lei, pur fedele e dolce com’è, subito mi trafigga.
Se non ha più da temere dal signor Mason che da me, signore, lei è al sicuro.
Dio lo voglia!
Venga qui, Jane, sediamoci in questa grotta.
La grotta era scavata nel muro e tutta rivestita d’edera; un rustico sedile era addossato ai tralci.
Il signor Rochester vi si sedette, lasciandomi posto, ma io rimasi in piedi davanti a lui.
Si sieda ripeté. C’è posto per tutti due.
Non esiterà a venirmi accanto, non è vero?
È forse male?
Gli risposi sedendomi, perché capivo che sarebbe stato sciocco rifiutare oltre.
Ed ora, mia piccola amica, mentre il sole beve la rugiada e tutti i fiori di questo vecchio giardino si svegliano e si aprono, mentre gli uccelli vanno a cercare nei campi il cibo per i loro piccoli e le api mattiniere fanno il loro primo raccolto, io le esporrò un caso che lei dovrà tentare di raffigurarsi come suo.
Ma prima mi guardi e mi dica se si sente tranquilla qui, se non teme ch’io sbagli a trattenerla, o lei a restare. No, signore, mi sento a mio agio.
Allora, Jane, chiami in aiuto l’immaginazione e supponga di non essere più una ragazza bene educata e dall’animo forte, ma un giovane indisciplinato e viziato fin dall’infanzia; supponga di trovarsi in un paese lontano, dove commette un gravissimo errore, non importa quale o per quali motivi, ma un errore le cui conseguenze la seguiranno per tutta la vita, rattristando l’intera sua esistenza.
Badi, non dico delitto; non parlo di sangue sparso né di fatti che condurrebbero il colpevole dinanzi alla legge; dico errore.
Le conseguenze di ciò che ha fatto le divengono col tempo assolutamente insopportabili. Per trovare sollievo, lei ricorre a certe misure insolite, ma non colpevoli né illegali.
Tuttavia continua ad essere infelice, perché ogni speranza l’ha lasciata al principio della vita; a mezzogiorno il suo sole si è oscurato in seguito ad una eclisse che, lei lo intuisce, durerà fino al suo tra monto. La sua memoria non si nutre ormai che di amari ricordi e di pensieri vili, lei viaggia continuamente cercando il riposo nell’esilio, la felicità nei piaceri; parlo dei piaceri dei sensi, aridi piaceri che ottundono l’intelletto e avviliscono il sentimento. Con il cuore stanco, l’anima contaminata, lei torna a casa dopo anni di assenza volontaria.
Conosce qualcuno, come e dove non conta, e trova in quella persona le belle e brillanti qualità che ha cercato per venti anni senza mai incontrarle; e sono tutte fresche, sane, senza macchia né bruttura.
In sua compagnia le sembra di rinascere, di rigenerarsi, spera in giorni migliori e prova desideri più elevati, sentimenti più puri; lei desidera cominciare una nuova vita e trascorrere il resto dei suoi giorni in modo più degno del titolo di uomo.
Per raggiungere questo scopo, le è permesso di sormontare l’ostacolo delle usanze, un semplice impedimento convenzionale che la sua coscienza non santifica e la sua ragione non approva?
Tacque, aspettando una risposta. Che cosa potevo dirgli?
Oh, se un buon genio mi avesse suggerito una risposta saggia e soddisfacente!
Vana aspirazione!
La brezza d’occidente bisbi gliava tra l’edera, ma il gentile Ariele non si servì del suo soffio per parlarmi. Gli uccelli cantavano in cima agli alberi, ma il loro canto, per quanto dolce, non diceva nulla.
Di nuovo il signor Rochester mi pose il suo problema: È lecito a quest’uomo vagabondo e colpevole, ma ora pentito e bisognoso di riposo, di sfidare l’opinione del mondo per unire a sé per sempre quell’essere buono, sensibile e gentile, assicurandosi così la pace dello spirito e una vita rigenerata?.
Signore, risposi il riposo di un vagabondo e il ravvedimen to di un colpevole non dovrebbero dipendere da una creatura mortale; gli uomini e le donne muoiono, i filosofi mancano di saggezza e i cristiani di bontà.
Se qualcuno che lei conosce ha sofferto e peccato, non cerchi tra i suoi simili ma più in alto la forza di rigenerarsi e la bontà che sana.
Ma lo strumento! Lo strumento!
Iddio che compie l’opera ordina lo strumento. Io stesso, glielo confesso senza metafora, sono stato un uomo mondano, irrequieto e scioperato; e credo di aver trovato lo strumento della mia salvezza in... Tacque. Gli uccelli continuavano a cantare, le foglie a stormire.
Mi stupii quasi che quel canto e quel fruscio non cessassero per cogliere la rivelazione ancora sospesa; ma avrebbero dovuto attendere molto, perché il silenzio del signor Rochester si pro lungava.
Infine, alzai gli occhi sulle sue labbra riluttanti e vidi che egli mi fissava avidamente.
Mia piccola amica, mi disse in tono mutato, mentre anche il suo viso mutava, facendosi da dolce e grave, duro e sarcastico lei si è accorta della mia tenera inclinazione per la signorina Ingram; non crede che se la sposassi mi rigenererei con una vendetta?
Si alzò bruscamente, allontanandosi fino all’estremità del sentiero; quando ne ritornò, canticchiava.
Jane, Jane, disse fermandosi di fronte a me la notte insonne l’ha resa pallida; non è in collera con me, che ho disturbato il suo riposo?
In collera con lei?
No, signore.
Mi dia una stretta di mano per provarmelo.
Che dita fredde!
Erano più tepide questa notte, quando le ho strette prima di entrare nella camera misteriosa.
Jane, quando veglierà ancora con me?
Ogni qualvolta potrò esserle utile, signore.
Per esempio, la notte precedente il mio matrimonio; sono certo che non riuscirò a dormire!
Vuole promettermi di tenermi compagnia?
A lei potrò parlare della donna che amo, perché l’ha vista e la conosce.
Sì, signore.
È una creatura rara, non è vero, Jane?
Sì, signore.
È bella, veramente bella, Jane: bruna, robusta e snella, con i capelli come dovevavano averli le donne di Cartagine.
Per carità!
Vedo Dent e Lynn nella scuderia.
Torni in casa dal cancelletto del bosco.
Mi allontanai da una parte ed egli da un’altra e lo sentii parlare nel cortile.
Mason è stato più mattiniero di voi tutti diceva con voce allegra.
È partito prima che sorgesse il sole; mi sono alzato alle quattro per salutarlo.
Capitolo XXI Che strana cosa sono i presentimenti, le simpatie e anche i pre sagi! E tutti tre insieme formano un mistero di cui l’uomo non ha ancora trovato la chiave. Non ho mai riso dei presentimenti in vita mia, perché io stessa ne ho avuti di assai strani.
Esistono simpatie il cui operato sfida la comprensione umana.
E i presagi, poi, per quello che ne sappiamo, potrebbero essere semplicemente simpatie tra la natura e l’uomo.
Quando ero una bambina di sei anni, una sera udii Bessie Leaven raccontare a Marta Abbott di aver sognato un bimbo e che sognare bimbi era un sicuro presagio di disgrazia, o per chi ha fatto il sogno o per i suoi familiari.
Quelle parole si sarebbero probabilmente cancellate dalla mia memoria, se una circostanza verificatasi subito dopo non ve le avesse fissate in modo indelebile.
Il giorno seguente Bessie venne chiamata al letto di morte di una sua sorellina.
Da qualche tempo il ricordo di quell’incidente doveva essere riaffiorato in me, perché quasi ogni notte, da circa una settimana, sognavo un bimbo; ora lo addormentavo tra le braccia, ora lo facevo saltellare sul mio grembo, talvolta lo guardavo mentre giocava su un prato con le margherite, o si bagnava le mani in un rivolo d’acqua.
Una notte il bimbo piangeva, un’altra rideva, ora mi si stringeva al petto, ora si scostava da me; ma sotto un aspetto o sotto l’altro quella visione non mancò di perseguitarmi per sette notti consecutive, non appena il sonno mi coglieva.
Quel persistere di una stessa idea, quella strana ripetizione di una stessa immagine mi turbava e quando si avvicinava l’ora di andare a letto diventavo nervosa.
Anche la notte di luna in cui avevo udito il grido ero stata tolta alla compagnia di quel fantasma di bambino, e nel pomeriggio del giorno seguente vennero a dirmi che qualcuno mi aspettava a pianterreno, nel salotto della signora Fairfax.
Scesi e mi trovai di fronte un uomo che sembrava il domestico di una casa signorile; era vestito a lutto e il cappello che teneva in mano aveva intorno un nastro di crespo nero.
Non so se lei mi riconoscerà, signorina disse, alzandosi quando mi vide entrare.
Mi chiamo Leaven ed ero il cocchiere della signora Reed quando lei abitava a Gateshead, otto o nove anni fa; sono ancora alla villa.
Oh, Robert! Come sta? La ricordo benissimo; qualche volta mi faceva montare il pony di Georgiana. Come sta Bessie?
Perché ha sposato Bessie, non è vero? Sì, signorina; mia moglie sta bene, la ringrazio.
Due mesi fa mi ha dato un altro bambino, sono tre, ora, e sia la madre che il bimbo sono in ottima salute.
E come stanno alla villa, Robert?
Mi dispiace di non poterle dare notizie migliori, signorina; è accaduta una disgrazia, e sono tutti molto afflitti.
Spero che non sia morto nessuno dissi, guardando il suo vestito nero.
Egli chinò gli occhi sulla fascia di crespo del cap pello e rispose: Ieri fanno otto giorni che il signor John è morto nella sua abitazione a Londra.
Il signor John?
Sì.
E come ha sopportato il colpo la signora Reed?
Eh, signorina, è stata una disgrazia grossa; il signorino con duceva una vita sciagurata; negli ultimi tre anni, poi, si è com portato come peggio non avrebbe potuto e la sua morte è stata orribile.
Avevo saputo da Bessie che dava preoccupazioni alla fami glia.
Altro che preoccupazioni!
Ne ha fatte d’ogni specie e si è rovinato la salute, oltre che il patrimonio, in compagnia di donne e uomini di pessima fama.
Faceva debiti e fu anche messo in prigione; due volte la madre riuscì a farlo uscire, ma non appe na libero tornava ai suoi compagni e agli stravizi.
Non aveva la testa a posto, e i furfanti con i quali viveva ne approfittavano per rovinarlo ancora di più.
Circa tre settimane fa era tornato a Gateshead; voleva che la signora gli consegnasse tutti i suoi averi.
Ma lei rifiutò; le stravaganze del figlio avevano già molto compromesso la sua situazione finanziaria.
Così egli ripartì e poco dopo ci giunse la notizia che era morto.
Come sia morto, Dio lo sa! Si dice che si sia ucciso. Tacqui, perché la notizia era orribile.
Robert Leaven riprese: Da tempo la signora non godeva più molta salute; era ingras sata, ma fiacca, e la perdita del patrimonio e la paura della povertà avevano finito per deprimerla; quando poi giunse la notizia della morte improvvisa del signor John, non resistette al colpo.
Rimase per tre giorni senza parlare; martedì scorso, tuttavia, stava un po’ meglio e sembrava che volesse dire qualche cosa; continuava a fare segni a mia moglie.
Ma soltanto ieri mattina Bessie è riuscita a capire che balbettava il suo nome, signorina Eyre, e infine ha detto: Conducetemi Jane, conducetemi Jane, devo parlarle.
Bessie non è sicura che fosse lucida di mente e che intendesse veramente esprimere un desiderio con quelle parole; ma le ha riferite alle due signorine, consigliandole di mandarla a chiamare.
In principio non volevano, ma poiché la madre diventava sempre più inquieta e continuava a dire: Jane, Jane, finalmente hanno acconsentito.
Sono partito ieri da Gate shead, e se lei potrà essere pronta, signorina, vorrei condurla via domattina presto.
Sì, Robert, sarò pronta, perché credo sia mio dovere venire. Sì, signorina. Bessie era sicura che non avrebbe rifiutato; ma forse lei dovrà chiedere un permesso, per poter partire.
Infatti, e lo chiederò subito dissi.
Lo accompagnai nel tinello e, dopo averlo affidato alle cure della moglie di John e di John stesso, andai in cerca del signor Rochester. Nelle stanze a pianterreno non lo trovai, e nemmeno nel cortile, né nella scuderia o in giardino.
Chiesi alla signora Fairfax se lo avesse veduto; mi disse che credeva giocasse al biliardo con la signorina Ingram; mi affrettai verso quella sala, di dove usciva un brusio di voci allegre e il rumore delle palle d’avorio urtate dalle stecche.
Il signor Rochester, la signorina Ingram, le due sorelle Eshton e i loro adoratori erano tutti intenti al gioco.
Mi occorse un certo coraggio per disturbare una partita tanto interessante, tuttavia la richiesta che mi aveva condotta fin lì non poteva essere rimandata, così mi avvicinai al padrone, che aveva al fianco la signorina Ingram.
Lei si volse, quando mi accostai, e mi guardò sdegnosamente; i suoi occhi sembrarono chiedere: Che cosa può volere proprio ora questa sciocca?
e quando chiamai a bassa voce: Signor Rochester, fece un gesto come per ordinarmi di andarmene.
Ricordo com’era graziosa e attraente in quel momento; indossava una veste di crespo azzurro cielo e aveva un velo di colore più pallido sui capelli.
Era ancora tutta animata dal gioco e l’alterigia offesa non nuoceva all’espressione del suo volto orgoglioso.
Che cosa vuole da lei questa persona?
domandò al signor Rochester, ed egli si volse per vedere chi fosse la persona.
Con una smorfia curiosa, una delle sue strane ed equivoche espres sioni, egli gettò la stecca e mi seguì fuori della sala.
Ebbene, Jane?
disse appoggiandosi con le spalle alla porta dello studio, che aveva chiusa.
Le chiedo la cortesia, signore, di concedermi una settimana o due di permesso.
Per fare che? Per andare dove?
Da una signora malata, che ha mandato a prendermi.
Chi è questa signora?
Dove sta?
A Gateshead, nella Contea di *** Nella Contea di ***? Ma è a cento miglia di qui!
Chi può essere questa signora che manda a chiamare la gente a tanta distanza?
È la signora Reed.
Reed di Gateshead?
Vi è stato un Reed di Gateshead che era un magistrato.
Si tratta della sua vedova, signore.
E che cosa ha a che fare con lei?
Come la conosce?
Il signor Reed era mio zio, fratello di mia madre.
Perbacco!
Ma perché non lo ha mai detto prima?
Lei ha sempre asserito di non avere parenti. Nessuno, infatti, che mi voglia riconoscere.
Il signor Reed è morto e sua moglie mi ha cacciata di casa.
Perché?
Perché ero povera, le ero a carico e non mi poteva sof frire.
Ma Reed non ha lasciato figli? Lei dovrebbe avere dei cugi ni.
Sir George Lynn parlava ieri di un Reed di Gateshead che è stato, diceva, uno dei più grandi bricconi di Londra, e Ingram parlava pure di una Georgiana Reed che, uno o due anni fa, fu molto ammirata in città per la sua bellezza.
John Reed è morto, signore, dopo aver sperperato il suo patrimonio e buona parte di quello della famiglia; si crede che si sia suicidato.
La notizia ha scosso tanto la madre, che la poveretta ha avuto un colpo apoplettico.
E quale sollievo può arrecarle, lei, Jane?
Nessuno, direi; inoltre mi sembra una sciocchezza fare un viaggio di cento miglia per rivedere una vecchia che può anche morire pri ma del suo arrivo.
E poi, non mi ha detto che l’ha scacciata di casa? Sì, signore, ma è passato tanto tempo e allora le circostanze erano ben diverse; ora non mi sentirei tranquilla se non appagassi il suo desiderio.
Quanto tempo vuole rimanere a Gateshead? Il meno possibile, signore.
Mi prometta di rimanere lontana soltanto una settima na. Preferirei non fare promesse, perché potrei essere costretta a non mantenerle.
In ogni modo, lei tornerà qui; non si lascerà convincere, per nessun motivo, a stabilirsi presso di lei, non è vero?
Certamente no; tornerò appena le cose andranno bene.
E chi l’accompagna?
Non farà un viaggio di cento miglia da sola?
No, signore, la signora Reed mi ha mandato il suo coc chiere.
Una persona di fiducia?
Sì, signore, è in casa Reed da dieci anni.
Il signor Rochester rifletté. Quando vuole partire? Domattina presto, signore. Bene.
Le occorrerà del denaro.
Non può mettersi in viaggio senza soldi e non deve averne molti.
Io non l’ho ancora pagata, da quando è qui. Che cosa possiede in tutto, Jane?
mi chiese sorridendo.
Tolsi di tasca la mia borsa, davvero molto smilza.
Cinque scellini, signore.
Egli la prese, ne vuotò il contenuto sulla mano e rise, come se il fatto che fosse così scarso lo divertisse; poi si tolse di tasca il portafogli: Ecco mi disse, porgendomi una banconota; erano cinquanta sterline, e non me ne doveva che quindici.
Gli dissi che non avevo da cambiare.
Non voglio il resto, lo sa bene.
Sono i suoi stipendi.
Mi rifiutai di accettare più di quanto mi era dovuto.
Sulle prime egli si rabbuiò, poi, come ricordando qualche cosa, disse: Come vuole.
Forse è meglio non darle tutto adesso; potrebbe rimanere assente tre mesi, se avesse cinquanta sterline.
Eccone dieci, bastano?.
Sì, signore, ma lei me ne deve ancora cinque.
Ritorni a prenderle, allora; sono il suo banchiere per qua ranta sterline.
Signor Rochester, vorrei parlarle di un’altra cosa, visto che ne ho l’occasione.
E di che cosa?
Sono curioso di saperlo.
Lei stesso mi ha informata che presto prenderà moglie.
Sì, e con questo?
In tal caso, signore, Adèle dovrebbe andare in collegio; sono sicura che anche lei ne vedrà la necessità.
Per toglierla dal cammino di mia moglie, che altrimenti potrebbe scostarla un po’ troppo brutalmente?
C’è del buon senso in questo suggerimento, senza dubbio.
Adèle, come lei dice, deve andare in collegio, e lei, naturalmente, andrà diritta diritta...
al diavolo?
Spero di no, signore; ma devo cercarmi un altro posto. Naturalmente esclamò egli con voce stridula e con una smor fia che gli contrasse il viso in modo buffo oltre che singolare.
Poi mi fissò per qualche istante.
E suppongo che lei solleciterà la vecchia signora Reed, o le signorine, a trovarle un posto, non è vero?
No, signore; non sono in rapporti tali con i miei parenti da poter chiedere loro un favore; metterò un annuncio.
Potrebbe andare sulle piramidi d’Egitto?
sbottò egli.
È sempre rischioso cercare lavoro a questo modo, non lo sa?
Vorrei averle dato una sterlina, anziché dieci. Me ne renda nove, Jane; ne ho bisogno. Anch’io, signore risposi nascondendo la borsa.
Non ho altri risparmi. Piccola avara! esclamò egli. Rifiutarmi un prestito!
Mi dia cinque sterline, Jane!
Nemmeno cinque scellini, signore, né cinque soldi.
Mi faccia soltanto vedere la borsa.
No, signore, non mi fido di lei.
Jane!
Signore?
Mi prometta una cosa.
Le prometterò, signore, tutto quello che credo di poter mantenere.
Di non mettere annunci sui giornali e di affidare a me l’incarico di trovarle un altro posto.
A tempo debito vedrà che glielo procurerò.
Farò con piacere come lei vuole, signore, se lei a sua volta mi promette che io e Adèle saremo entrambe al sicuro fuori di casa, prima che vi entri la sua sposa.
Benissimo!
Benissimo!
Le do la mia parola.
Allora, lei parte domani?
Sì, signore, di buon’ora.
Scenderà in salotto questa sera dopo cena?
No, signore, devo prepararmi per il viaggio.
Dunque, dobbiamo dirci addio per qualche tempo?
Credo di sì, signore.
E come si svolge, di solito, la cerimonia del commiato?
Me lo insegni, Jane; io non lo so.
Si dice stia bene o qualunque altra frase che si prefe risca.
Ebbene, lo dica. Stia bene, signor Rochester.
E io che cosa devo dire?
Lo stesso, se crede, signore.
Stia bene, signorina Eyre; nient’altro?
No.
Mi sembra un saluto molto freddo e poco amichevole; vorrei qualche cosa di più, una piccola aggiunta al rito consueto. Una stretta di mano, per esempio; ma no, non basta. Così, lei non mi dirà nulla di più, Jane?
È sufficiente, signore; un augurio sincero può essere espresso anche con una sola parola. Probabilmente, ma un semplice stia bene suona così vuoto e freddo!
Quanto tempo resterà ancora con le spalle contro la por ta?
pensavo. Vorrei cominciare a riporre la mia roba.
In quel momento suonò la campana che annunciava l’ora di pranzo ed egli mi lasciò in fretta, senza aggiungere parola.
Non lo rividi più per il resto della giornata e la mattina dopo partii prima che fosse alzato.
Giunsi a Gateshead verso le cinque pomeridiane del primo giorno di maggio. Mi fermai nella casetta del portiere, prima di salire alla villa.
Era linda e graziosa; corte tendine bianche guarnivano le finestre, il pavimento era uno specchio e i ferri e la grata del camino rilucevano.
Davanti al fuoco acceso Bessie allattava l’ultimo nato e Robert e la sorellina giocavano quie tamente in un angolo.
Che Iddio la benedica!
Sapevo che sarebbe venuta esclamò Bessie Leaven quando entrai.
Sì, Bessie, dissi dopo averla abbracciata e spero di non arrivare troppo tardi.
Come sta la signora Reed? Vive, spero.
Sì, e sta un po’ meglio, ha la mente più lucida.
Il medico dice che potrà continuare così ancora una settimana o due; ma non crede che finirà col guarire.
Ha parlato nuovamente di me?
Ancora questa mattina, e si augurava che arrivasse; ma ora riposa, o per lo meno dieci minuti fa, quando sono andata a vederla, riposava.
Di solito passa il pomeriggio come in letargo, e si sveglia verso le sei o le sette.
Vuole riposarsi qui per un’ora, signorina? Poi salirò alla villa con lei. Robert entrò in quel momento e Bessie posò il bambino nella culla per farsi incontro al marito. Insistette perché mi togliessi il cappello e bevessi una tazza di tè, dicendomi che ero pallida e sembravo stanca.
Fui contenta di accettare la sua ospitalità e quando mi tolse il mantello la lasciai fare pas sivamente, come solevo da bambina quando mi spogliava per mettermi a letto.
I lontani ricordi dell’infanzia mi assalirono in folla, mentre la guardavo affaccendarsi per servirmi il tè nelle sue tazze migliori, per prepararmi i crostini al burro e qualche fetta di torta, dando di tanto in tanto un leggero scappellotto ai figli maggiori, proprio come faceva con me nei tempi andati.
Bessie aveva conservato il suo temperamento vivace, il passo svelto e leggero e il suo aspetto simpatico.
Quando il tè fu pronto, volli avvicinarmi al tavolo; ma lei mi ordinò di non muovermi con lo stesso tono imperioso di una volta; me lo avrebbe servito accanto al fuoco, disse, e infatti mi mise davanti un tavolino con il tè e un piatto di crostini, esatta mente come faceva un tempo, quando mi preparava su una sedia della camera dei giochi qualche leccornia sottratta per me dalla credenza della sala; e come allora io le sorrisi e le ubbidii.
Volle sapere se a Thornfield ero felice e che donna fosse la mia padrona.
Quando le dissi che vi era solo il padrone, mi chiese se era un bel signore e se mi piaceva. Le risposi che era piuttosto brutto, ma cortese e fine, che mi trattava gentilmente e che ero contenta.
Poi le descrissi l’allegra compagnia che in quei giorni era ospite della villa e Bessie ascoltò il mio racconto tutta interessata, perché era appunto il genere che le piaceva di più.
Così chiacchierando un’ora passò presto; Bessie mi rese il cap pello e le altre cose mie e, accompagnata da lei, lasciai la casetta per raggiungere la villa.
Anche nove anni prima era stata Bessie ad accompagnarmi giù per quel viale che ora risalivo.
In una fosca, nebbiosa e gelida mattina di gennaio avevo lasciato quel tetto ostile con il cuore inasprito e disperato convinta d’essere una reproba odiata da tutti oltre che cacciata di casa per cercare il gelido porto di Lowood, meta lontana e ignota.
Lo stesso tetto ostile ora riappa riva davanti a me; il mio avvenire era ancora incerto e il mio cuore tuttora addolorato.
Ero sempre una pellegrina sulla faccia della ter ra; ma avevo maggior fiducia in me stessa e nelle mie capacità e non temevo più d’essere oppressa.
La profonda ferita lasciatami dai tor ti ricevuti era pure sanata e la fiamma del risentimento si era spenta.
Entri prima in sala da pranzo mi disse Bessie precedendomi nel vestibolo. Ci devono essere le signorine. Un momento dopo ero entrata.
Nulla era cambiato nella sala da quel mattino in cui ero stata condotta per la prima volta davanti al signor Brocklehurst.
Davanti al caminetto vidi lo stesso tappeto sul quale egli aveva posato i piedi e nello scaffale mi parve di ravvisare, al loro vecchio posto sul terzo ripiano, i due volumi degli Uccelli Inglesi di Bewick e, sopra, I viaggi di Gulliver e Le notti arabe.
Gli oggetti inanimati erano gli stessi, ma gli esseri viventi erano mutati tanto da stentare a riconoscerli.
Vidi davanti a me due signorine; una era alta quasi quanto Blanche Ingram, sottile, e con un viso pallido e severo.
Vi era nel suo aspetto qualche cosa di ascetico, cui dava maggior risalto l’estrema semplicità del vestito nero e diritto, ornato solamente da un colletto di lino inamidato e da un rosario d’ebano dal quale pendeva un crocifisso; la liscia acconciatura dei capelli scuri le lasciava nude la fronte e le tempie.
Capii che doveva essere Eliza, benché quel viso lungo e smunto somigliasse ben poco a quello che ricordavo.
L’altra era certamente Georgiana, ma non la Georgiana che avevo conosciuta undicenne, snella e leggiadra come una fatina.
Quella che avevo davanti era una ragazza nel pieno fiore d’una bellezza rigogliosa, grassoccia, bianca come la cera, dai lineamenti regolari, con languidi occhi azzurri e ricciuti capelli biondi. Era anche lei vestita di nero, ma il taglio del suo abito era così diverso da quello della sorella, così morbido, civettuolo ed elegante, che faceva apparire l’altro ancora più puritano.
In ognuna delle due sorelle si ravvisava un tratto della madre, ma uno soltanto: la figlia maggiore, pallida e magra, ne aveva gli occhi; la minore, florida e formosa, il mento e il contorno delle guance, le cui linee, anche se ammorbidite, bastavano a conferire un’espressione di durezza al suo volto altrimenti dolce e voluttuoso.
Quando entrai, entrambe le sorelle si alzarono per salutarmi e mi rivolsero la parola chiamandomi signorina Eyre.
Il saluto di Eliza fu breve e asciutto, senza un sorriso; poi tornò a sedere fissando il fuoco, come se mi avesse dimenticata.
Georgiana, dopo avermi chiesto come stavo, mi rivolse con voce affettata le solite domande che si fanno a chi arriva da un viaggio, squadrandomi intanto da capo a piedi con uno sguardo falsamente distratto che ora trapassava le pieghe del mio cappotto di grossa lana marrone, ora indugiava sul nastro che guarniva il mio cappello.
Le ragazze hanno un’abilità tutta particolare nel lasciarvi intendere che siete priva di qualsiasi attrattiva pur senza aprire bocca.
L’arroganza dello sguardo, la freddezza dei modi, l’indifferenza della voce esprimono con sufficiente chiarezza i loro sentimenti al riguardo, senza che si compromettano con parole impertinenti.
Ma un sorriso di sprezzo, celato o palese, ora non aveva più il potere di una volta su di me, e mentre sedevo tra le mie due cugine ero stupita di sentirmi perfettamente a mio agio sia di fronte alla totale indifferenza dell’una, che alle quasi sarcasti che attenzioni dell’altra; Eliza non riusciva più a mortificarmi, né Georgiana a esasperarmi.
Il fatto è che avevo altre cose cui pensare.
I sentimenti che si agitavano in me da qualche tem po erano ben più forti di quelli che esse potevano, o avevano potuto, suscitare; avevo imparato a conoscere gioie e sofferenze ben più vive e acute di quelle che le signorine Reed potevano infliggermi o donarmi, perché il loro atteggiamento riuscisse in qualche modo a turbarmi.
Come sta la signora Reed?
domandai guardando tranquil lamente Georgiana, che credette opportuno alzare la testa a una domanda tanto diretta, come se mi fossi presa un’inaspettata libertà.
La signora Reed? Ah, vuol dire la mamma; è in cattive condizioni, poveretta. Non so se lei potrà vederla oggi. Se volesse salire ad avvertirla che sono arrivata, le sarei molto grata dissi. Georgiana quasi trasalì, spalancando sbalordita i grandi occhi azzurri.
So che desiderava vedermi continuai e non vorrei tar dare ad accontentarla più di quanto è strettamente neces sario.
La mamma non vuole essere disturbata alla sera osservò Eliza.
Allora mi alzai, mi tolsi con calma i guanti ed il cappello, senza esservi invitata, e dissi che sarei andata in cucina per domandare se la signora Reed voleva o meno ricevermi subito.
Uscii e, dopo aver spiegato a Bessie che cosa desideravo, presi le disposizioni necessarie per stabilirmi alla villa.
L’arroganza mi aveva sempre intimidita e se un anno prima fossi stata ricevuta in quel modo a Gateshead, avrei deciso di tornarmene via subito; ma ora mi resi conto che comportandomi così avrei commesso una schiocchezza.
Avevo percorso cento miglia per vedere mia zia, e dovevo rimanere presso di lei finché non fosse guarita, o morta. Quanto all’orgoglio o al disprezzo delle sue figlie, dovevo non curarmene e rendermi del tutto indipendente.
Così, mi rivolsi alla donna che dirigeva la casa, le chiesi di prepararmi una camera, informandola che mi sarei trattenuta una settimana o due, feci portare di sopra il mio baule e salii anch’io.
Sul pianerottolo incontrai Bessie. La signora è desta mi disse. Le ho detto che lei è arrivata. Venga, vedremo se la riconosce.
Non avevo bisogno di una guida per entrare nella camera a me ben nota, dove un tempo ero stata chiamata molto spesso per ascoltare rimproveri e minacce; così, precedetti Bessie e aprii piano la porta: sul tavolo era acceso un lume, poiché annottava già, e nella penombra scorsi il grande letto a colonne con il solito cortinaggio color ambra, il tavolino a specchiera, la poltrona e lo sgabello sul quale avevo dovuto inginocchiarmi tante volte per chiedere scusa di colpe che non avevo commesso.
Sbirciai verso un certo angolo, quasi aspettandomi di scorgervi l’ombra sottile di una verga che di solito vi stava riposta in attesa di balzare fuori come un folletto per colpirmi il collo e le mani.
Mi avvicinai al letto, aprii le cortine e mi chinai su un mucchio di guanciali.
Ricordavo bene il viso della signora Reed, e ne cercai avi damente i tratti familiari.
È una fortuna che il tempo spenga i desideri di vendetta e calmi gli impulsi della collera e dell’avver sione.
Avevo lasciato quella donna con l’animo esacerbato e pieno d’odio, ed ora la ritrovavo senz’altro sentimento che un po’ di compassione per le sue grandi sofferenze e un grande desiderio di dimenticare e perdonare tutte le offese, di riconciliarmi e di stringerle amichevolmente la mano.
Eccolo davanti a me, quel viso noto: chiuso e severo come sempre, con quello sguardo che nulla riusciva a intenerire, quei sopraccigli arcuati ed imperiosi.
Quante volte nel fissarmi ave vano espresso odio e minaccia!
E come mi tornavano alla mente, contemplandone il duro disegno, tutti i terrori, tutte le pene della mia infanzia!
Eppure, mi chinai e la baciai; lei mi guardò.
È Jane Eyre?
disse.
Sì, zia Reed; come si sente, cara zia?
Una volta avevo giurato di non chiamarla mai più zia; ma non mi parve una colpa dimenticare quel giuramento.
Le avevo preso la mano abbandonata sulle coltri e se in quel momento lei avesse stretto affettuosamente la mia, ne sarei stata vera mente contenta.
Ma le nature fredde non si commuovono tanto facilmente, né le antipatie naturali si sradicano d’un tratto.
La signora Reed ritirò la mano e, distogliendo il viso, osservò che faceva caldo quella sera.
Poi mi fissò di nuovo con uno sguardo così gelido, che subito capii che la sua opinione, i suoi senti menti a mio riguardo erano immutati ed immutabili.
Capii dai suoi occhi di pietra, inaccessibili alla tenerezza e alla lacrima, che era risoluta a considerarmi cattiva fino all’ultimo, perché il credermi buona non le avrebbe arrecato un generoso piacere, bensì soltanto mortificazione.
Prima ne fui afflitta, poi offesa; infine, decisi di piegarla a dispetto della sua natura e della sua volontà.
Le lacrime mi erano salite agli occhi come quando ero bambina; le ricacciai indietro e, accostando una sedia al capezzale, mi chinai di nuovo sui cuscini.
Mi ha mandata a chiamare dissi. Sono venuta ed è mia intenzione rimanere fino a quando non la vedrò migliorare. Naturalmente.
Ha visto le mie figliole?
Sì.
Bene, può dire loro che desidero che resti finché non le avrò parlato di alcune cose che ho nella mente; questa sera è troppo tardi, e non riesco a ricordarle.
Ma c’era una cosa che volevo dirle... mi lasci pensare...
Lo sguardo incerto e la pronuncia stentata mi rivelarono sino a qual punto fosse stata fiaccata quella tempra un tempo tanto vigorosa ed energica. Rigirandosi nel letto, inquieta ed agitata, aveva scompigliato le coltri ed io, appoggiandomi col gomito al risvolto del lenzuolo, feci per trattenerle e tenderle.
Lei ne fu subito irritata. Si alzi mi disse con ira. Non mi dia noia tirando le coperte! Lei è Jane Eyre?
Sono Jane Eyre.
Quella bambina mi ha dato tanti crucci come non si può immaginare. Avermi lasciato un peso simile sulle spalle...
e i grat tacapi, le preoccupazioni che mi ha procurato col suo carattere incomprensibile, con i suoi sbalzi d’umore, le sue collere e quel suo modo innaturale di osservare ogni mio movimento!
Un giorno mi parlò come una pazza, o come un diavolo; nessun bambino mai mi aveva parlato né guardata in quel modo!
Sono stata felice di allontanarla di casa. Che cosa ne sarà stato di lei a Lowood?
Vi scoppiò un’epidemia di tifo e molte alunne morirono; ma lei no. Eppure io ho detto che era morta, e lo desideravo tanto! Strano desiderio, signora Reed! Perché l’odia tanto?
Ho sempre detestato sua madre, perché era l’unica sorella di mio marito, la sua prediletta.
Quando lei fece un matrimonio inferiore alla sua condizione e la famiglia volle diseredarla, egli si oppose e quando giunse la notizia della sua morte, pianse come un bambino.
Mandò a prendere la nipote, sebbene io lo supplicassi di metterla a balia, invece, pur provvedendo a lei.
Odiai quella bambina malaticcia, piagnucolosa ed esile fin dal primo momento che la vidi.
Si lamentava tutta notte nella sua culla; non strillava forte come tutti i bambini, sapeva soltanto gemere.
Reed ne aveva compassione e la cullava, la curava come fosse stata sua; di più, anzi, perché dei suoi figli, quand’erano piccoli, non se n’è mai occupato tanto.
Cercava anche di fare amare dai miei figli quella piccola stracciona, ma i bimbi non la potevano soffrire ed egli andava in collera quando lo dimostravano.
Durante la sua ultima malattia, la volle sempre vicino a sé e un’ora prima di morire mi fece giurare di tenere sempre con me quella bambina.
Tanto valeva affidarmi un marmocchio preso in un ospizio; ma egli era debole, molto debole. John non somiglia per nulla a suo padre; e ne sono contenta. John assomiglia a me e ai miei fratelli, è un vero Gibson. Oh, se non mi tormentasse più con le sue richieste di denaro!
Non gliene posso più dare, ci siamo impoveriti.
Devo licenziare metà della servitù e chiudere una parte della casa, o lasciarla.
Non ne sarò mai capace, ma, d’altra parte, come tireremo avanti?
Due terzi delle rendite se ne vanno per pagare gli interessi delle ipoteche, John gioca sfrenatamente, e perde sempre, povero ragazzo! È circondato da scrocconi, si è degradato e disonorato, ha un aspetto che fa paura e mi vergogno di lui quando lo vedo.
Appariva molto agitata ed eccitata.
Credo che farei meglio ad andarmene dissi a Bessie, che era dall’altra parte del letto.
Forse sì, signorina. Ma verso sera vaneggia spesso così; al mattino è più calma. Mi alzai.
Mi aspetti esclamò la signora Reed.
C’è un’altra cosa che voglio dire.
Egli mi minaccia, mi minaccia sempre di uccidermi o di suicidarsi, e spesso in sogno mi pare di vederlo disteso con una grande ferita nella gola, o con la faccia gonfia e livida.
Sono arrivata a un punto molto grave...
le preoccupazioni mi schiacciano. Che cosa si può fare?
Dove trovare denaro?
Bessie tentava di persuaderla a prendere un calmante; vi riuscì a fatica, ma poco dopo la signora Reed si calmò e cadde in una specie di torpore.
Allora la lasciai.
Trascorsero più di dieci giorni prima ch’io potessi parlarle di nuovo.
Passava di continuo dal delirio allo stato letargico e il medico raccomandava di evitarle la minima agitazione.
Intanto, facevo del mio meglio per intendermi con Eliza e Georgiana.
In principio, erano freddissime; Eliza passava metà della giornata a cucire, leggere o scrivere e raramente rivolgeva la parola a me o a sua sorella.
Georgiana parlava per ore col suo canarino e non si curava di me.
Ma io ero decisa a non apparire senza risorse; avevo portato con me la mia cassetta dei colori ed essa mi fornì occupazione e svago.
Munita di carta e matite, mi sedevo in disparte, presso la finestra, e disegnavo paesaggi di fantasia e qualunque scena passasse nel sempre mutevole caleidoscopio della mia immagi nazione: uno scorcio di mare tra due scogli, la luna che sorgeva e una nave che ne solcava la scia, un fascio di giunchi e di gladioli dai quali usciva la testa di una naiade incoronata di fiori di loto, un folletto seduto nel nido di un passerotto sotto una siepe di biancospino.
Una mattina mi misi a disegnare un volto; non sapevo quale, e non me ne importava.
Presi un carboncino, lo appuntii appena e mi misi al lavoro. In breve tracciai sul foglio una fronte alta e prominente e il contorno di un mento e di una mandibola quadrati. L’abbozzo mi piacque e procedetti rapidamente a completarlo.
Quella fronte esigeva sopracciglia folte e diritte; poi seguì, naturalmente, un naso ben profilato dalle narici larghe, una bocca sinuosa, ma non sottile, un mento fermo con un piccolo solco al centro; mancavano ancora due baffi neri e folti capelli corvini ondulati sulla fronte e un po’ arruffati alle tempie.
E infine gli occhi; li avevo lasciati per ultimi perché richiedevano un disegno più accurato.
Li feci grandi e ben tagliati, con ciglia lunghe e scure e la pupilla luminosa.
Ma non è ancora come deve essere! mi dissi, osservando l’insieme. Ci vuole più forza e più luce nello sguardo.
Feci più scure le ombre, affinché le luci risaltassero più brillanti e pochi e felici tratti di matita diedero l’effetto desiderato.
Ecco, ora avevo una faccia amica davanti a me; che m’importava che quelle ragazze mi volgessero la schie na?
Riguardai il disegno e sorrisi a sì parlante somiglianza; ero assorta e felice.
È il ritratto di qualcuno che conosce?
mi domandò Eliza, avvicinatasi senza che me ne accorgessi.
Risposi che era un ritrat to immaginario e mi affrettai a nasconderlo sotto gli altri fogli.
Naturalmente avevo mentito, perché era invece un ritratto assai riuscito del signor Rochester.
Ma che cosa poteva importarne a lei o a chiunque altro, fuorché a me stessa?
Anche Georgiana si fece avanti per vedere.
Gli altri disegni le piacquero molto, ma trovò brutto l’uomo del ritratto.
Entrambe le sorelle sembra vano stupite della mia abilità nel disegno.
Mi offrii di ritrarle e ognuna, a turno, posò per uno studio a matita.
Poi Georgiana mi portò il suo album e io le promisi un disegno all’acquerello.
Ciò la mise di buonumore, tanto che mi propose di fare una passeggiata per i campi.
Dopo meno di due ore da che eravamo uscite, ci trovammo immerse in una conversazione confidenziale ed amichevole.
Lei mi aveva elargito un’ampia descrizione del brillante periodo trascorso a Londra due inverni prima, dell’am mirazione che vi aveva suscitato, delle attenzioni che vi aveva ricevute; alluse persino al corteggiatore titolato che era stato la sua conquista più seria.
Nel corso del pomeriggio e durante la sera le allusioni si fecero più precise; mi riferì molte tenere conversazioni e mi illustrò alcune scene sentimentali e, in vena di confidenze, quel giorno improvvisò a mio esclusivo beneficio la narrazione di un capitolo di vita elegante.
Tali confidenze si rinnovarono di giorno in giorno, aggirandosi però sempre sullo stesso argomento: lei stessa, i suoi amori, le sue speranze.
Era strano che non parlasse mai né della malattia della madre, né della morte del fratello, né delle condizioni incerte e dolorose in cui si trovava attualmente la famiglia.
Il suo spirito sembrava occupato unicamente dai ricordi di un passato gaio e spensiera to e dalla speranza di piaceri futuri.
In camera di sua madre si tratteneva ogni giorno cinque minuti, non di più.
Eliza parlava sempre poco; forse non ne trovava il tempo, poiché non ho mai visto nessuno più occupato di lei.
Sarebbe difficile dire che cosa facesse, o piuttosto scoprire il risultato della sua attività.
Si faceva svegliare sempre molto presto e non so che cosa facesse prima di colazione; ma dopo, il suo tempo era suddi viso in parti uguali e ogni ora destinata a un compito preciso.
Tre volte al giorno studiava un libriccino che come scoprii era una raccolta di preghiere cattoliche.
Le chiesi un giorno che cosa vi trovasse di tanto interessante, e lei mi rispose: La Rubrica.
Tre ore le passava ricamando con filo d’oro un pezzo di stoffa rossa, grande quasi come un tappeto.
Quando le domandai a che cosa sarebbe servito, mi informò che era destinato a coprire l’altare di una nuova chiesa costruita di recente nei dintorni di Gateshe ad.
Due ore le dedicava al suo diario, altre due a lavorare sola nell’orto e una a fare i conti.
Sembrava non avere bisogno alcuno di compagnia, né di conversazione.
Credo che a modo suo fosse felice; quella vita metodica le bastava e niente l’irritava quanto il sopravvenire di un qualsiasi incidente che la costringesse ad alterare la regolarità da orologio delle sue occupazioni.
Mi disse una sera in cui era più comunicativa del solito che la condotta di John e la rovina finanziaria che minacciava la fami glia erano state per lei sorgente di profonda afflizione; ma ora aveva chiarito le sue idee ed era arrivata a un decisione.
Si era preoccupata di mettere al sicuro la sua dote e dopo la morte della madre che, osservò tranquillamente, aveva scarse probabilità sia di guarire che di rimanere in vita ancora a lungo avrebbe messo in atto un progetto accarezzato da tempo: si sarebbe riti rata in un luogo dove nulla avrebbe turbato la puntualità delle sue abitudini, ponendo così una sicura barriera tra sé e il frivolo mondo.
Le chiesi se Georgiana l’avrebbe accompagnata.
No, certo.
Georgiana e lei non avevano nulla in comune, né mai l’avevano avuto.
Lei non intendeva per alcun motivo addos sarsi il peso della sua compagnia.
Georgiana doveva seguire la propria via e lei, Eliza, la sua.
Quanto a Georgiana, quando non era occupata a farmi confi denze, trascorreva buona parte del suo tempo stesa su un divano, a lamentarsi della tristezza della casa e desiderando che la zia Gibson la invitasse in città.
Sarebbe stato molto meglio, diceva, se avesse potuto andarsene per un mese o due, finché tutto non fosse finito.
Non le chiedevo che cosa intendesse con quel tutto finito, ma ero certa che alludeva alla morte della madre e alla deprimente cerimonia dei funerali.
Di quell’indolenza e di quelle lamentele, Eliza non si curava mai, esattamente come se sua sorella non esistesse.
Un giorno, però, mentre riponeva il libro dei conti e prendeva il ricamo, all’improvviso sbottò: Georgiana, un animale più vano e più assurdo di te non ha mai ingombrato la terra.
Tu non avevi il diritto di nascere, perché non fai nessun uso della vita.
Invece di vivere per te, in te e con te, come dovrebbe fare un essere ragionevole, cerchi soltanto di appoggiare la tua debolezza ad una creatura più forte, e se nes suno accetta di addossarsi il peso di una donna grassa, sciocca, inutile come te, ti lagni e dici che ti trascurano e ti maltrattano.
La vita per te dovrebbe essere un continuo succedersi di scene gaie e piacevoli, altrimenti dici che è una prigione. Vuoi essere ammirata, corteggiata, adulata, hai bisogno di musica, di balli, di compagnia elegante, o ti senti languire e morire. Non sei capace di adottare un sistema che ti renda indipendente dalla volontà e dagli sforzi altrui, e di far conto unicamente su te stessa?
Prendi una giornata, dividila in tante parti, assegna un compito a ciascuna di queste parti, occupa anche ogni quarto d’ora, ogni minuto, e svolgi a turno i tuoi lavori, con metodo e regolarità.
Vedrai che arriverai alla fine della giornata senza accorgertene e non dovrai riconoscenza a nessuno per averti aiutata a passare il tempo; non avrai bisogno di cercare la compagnia, la conversazione, la simpa tia, la sopportazione altrui; in breve, vivrai come deve vivere ogni creatura indipendente.
Ascolta questo consiglio, il primo e l’ultimo che ti do, e allora, qualunque cosa accada, non avrai bisogno né di me né di altri.
Se non lo accetti, se continuerai a lagnarti, a oziare, a desiderare ciò che non hai senza muovere un dito per ottenerlo, subirai i risultati della tua stupidaggine e della tua indolenza, che potranno essere anche gravi e dolorosi. Ti parlerò francamente e cerca di ascoltarmi: perché anche se non ripeterò più quello che sto per dirti, agirò tuttavia di conseguenza.
Dopo la morte di mia madre, non mi curerò più di te, e il giorno in cui la sua bara sarà murata nella chiesa di Gateshead, tu ed io ci separeremo come se non ci fossimo mai conosciute. Non credere, perché il caso ci ha fatto nascere dagli stessi genitori, che io mi lascerò trattenere da te neppure con un debolissimo legame.
Ti dico questo: anche se tutta l’umanità, eccettuate noi due, sparisse dalla faccia della terra, e noi rimanessimo sole quaggiù, io ti lascerei nel vecchio mondo e me ne andrei nel nuovo.
E con ciò chiuse le labbra.
Avresti potuto risparmiarti la noia di una simile tirata rispose Georgiana. Tutti sanno che sei la più egoista e la più spietata creatura che esista. So che mi odi e mi disprezzi e ne ho già avuto la prova nel tiro che mi hai giocato riguardo a Lord Edwin Vere.
Non tolleravi l’idea che io avessi nel mondo una posizione superiore alla tua, che portassi un titolo, che fossi ricevuta in ambienti dove tu non potresti mettere neppure il naso, e per questo hai fatto la spia, rovinando per sempre ogni mia speranza.
Georgiana si tolse di tasca il fazzoletto e si soffiò il naso per un’ora; Eliza rimase al suo posto fredda ed impassibile, tutta assorta nel suo lavoro.
Alcuni fanno poco conto dei sentimenti veri e generosi, ma qui vi erano di fronte due nature, una intollerabilmente acre, l’altra spregevolmente insipida. Il sentimento senza il criterio è una bevanda scipita; ma il criterio non temperato dal sentimento è un boccone troppo amaro e troppo aspro perché l’uomo possa inghiottirlo.
Era una giornata umida e burrascosa; Georgiana si era addor mentata sul divano leggendo un romanzo, Eliza era andata ad assistere a una funzione nella chiesa nuova, poiché in materia di religione era rigida osservante e il tempo cattivo non la trat teneva dall’adempiere puntualmente a quelli che considerava i suoi doveri religiosi; con la pioggia o col sole, alla domenica si recava sempre in chiesa tre volte e negli altri giorni ogni qual volta c’era una funzione.
Così, pensai di andare di sopra per vedere come stesse la povera malata, che era quasi priva di assistenza, poiché la servitù poco si curava di lei, e l’infermiera, non essendo sorvegliata, non appena poteva se la svignava dalla camera.
Bessie era attenta e devota, ma doveva occuparsi della sua famiglia e non poteva trattenersi molto presso la padrona. Come mi ero aspettata, quando entrai nella camera della malata la trovai sola. L’infer miera era uscita e la poveretta giaceva immobile, come immersa nel letargo, con il viso livido affondato nei guanciali.
Il fuoco stava spegnendosi; lo riattizzai, accomodai le lenzuola, guardai un momento colei che ora non poteva fissarmi, poi mi accostai alla finestra.
La pioggia batteva forte contro i vetri e il vento soffiava impetuoso. Colei che giace qui pensai presto sarà lontana dalla furia degli elementi terreni. Dove fuggirà questo spirito, che ora lotta per liberarsi delle sue spoglie materiali, quando ne sarà liberato?
E meditando sul grande mistero, pensai ad Helen Burns, ricordai le sue ultime parole, la sua fede, la sua dottrina sull’ugua glianza delle anime una volta liberate dal corpo.
Ascoltavo ancora con l’immaginazione la voce che rammentavo così bene, rivedevo quel volto delicato e spirituale, il suo sguardo sublime mentre, stesa sul suo sereno letto di morte, anelava a tornare nel seno del Padre celeste, quando una voce debole mormorò dietro a me: Chi c’è?.
Sapevo che la signora Reed da diversi giorni non aveva più parlato; migliorava forse?
Mi accostai al letto.
Sono io, zia Reed.
Chi, io?
fu la risposta. Chi sei? E mi fissò con uno sguardo sorpreso e come allarmato, ma non smarrito. Io non la conosco. Dov’è Bessie? A casa sua, zia. Zia? ripeté.
Chi mi chiama zia?
Lei non è una Gibson, eppure io la conosco...
questo viso, questi occhi, questa fronte mi sono familiari.
Lei somiglia... ma lei somiglia a Jane Eyre! Non risposi; temevo di farle male, rivelandole la mia iden tità.
Eppure, continuò ho paura che sia un errore.
Forse i miei ricordi mi ingannano...
desideravo vedere Jane Eyre e immagi no una somiglianza che non c’è.
E poi, in otto anni dev’essere cambiata.
Allora l’assicurai dolcemente che ero proprio la persona che credeva riconoscere e desiderava di vedere; e quando fui certa d’essere capita e che la sua mente era tornata lucida, le spiegai che il marito di Bessie era venuto a prendermi a Thornfield.
So d’essere molto malata riprese dopo un po’.
Ho voluto voltarmi, poco fa, e mi sono accorta che non posso muovermi.
È meglio che mi liberi da un peso prima di morire; ciò che non ci preoccupa quando stiamo bene, diventa assai gravoso in un’ora come questa.
Dov’è l’infermiera?
Non c’è nessun altro nella stanza all’infuori di noi due?
L’assicurai che eravamo sole.
Ebbene, due volte io ho agito male verso di lei, ed ora me ne pento. La prima, non mantenendo la promessa fatta a mio marito di allevarla come se fosse una mia figlia; l’altra... qui s’interruppe.
Forse, non ha molta importanza riprese poi a bassa voce, come tra sé; e poi posso guarire e mi è troppo penoso umiliarmi così davanti a lei!
Fece uno sforzo per cambiare posizione, ma non ci riuscì; il viso le si alterò, come se la mordesse un’intima sofferenza, forse una sensazione che preannunziava l’agonia.
Bisogna che parli disse. L’eternità mi sta davanti ed è meglio che lei sappia.
Apra il cassetto di quel mobile e prenda la lettera che vi troverà.
Seguii le sue istruzioni.
Ora la legga mi disse.
La lettera era breve e così concepita: Signora, vorrebbe avere la bontà di mandarmi l’indirizzo di mia nipote, Jane Eyre, e di dirmi come sta?
È mia intenzione scriverle, tra breve, per invitarla a venire da me a Madera.
La Provvidenza ha benedetto i miei sforzi e mi ha concesso l’agiatezza, e siccome non ho moglie né figli, voglio adottarla e lasciarle tutto quanto possiedo alla mia morte.
Sono, signora, eccetera, eccetera, JOHN EYRE, MADERA.
La lettera portava la data di tre anni prima. Perché non ne sono mai stata informata?
domandai. Perché l’odiavo troppo per aiutarla a conseguire la prospe rità.
Non potevo dimenticare come si era comportata verso di me, Jane...
il furore con il quale una volta lei mi si è ribellata, il tono con il quale mi disse di odiarmi più di ogni cosa al mon do, lo sguardo che non aveva più nulla d’infantile, mentre con voce parimenti adulta mi dichiarava che il mio nome bastava a riempirla di disgusto, rinfacciandomi d’averla trattata con crudeltà.
Non potevo dimenticare nemmeno le sensazioni che provai quando lei scattò in piedi in quel modo gettandomi in viso il veleno dell’animo suo...
ebbi paura, come se un animale colpito o scacciato da me mi stesse guardando con occhi umani e con voce umana mi maledicesse.
Mi porti un po’ d’acqua, presto! Cara signora Reed, le dissi porgendole il bicchiere non pensi più a tutto questo, lo cancelli dalla mente. Mi perdoni per quel linguaggio violento; ero una bambina, allora, e sono passati otto o nove anni da quel giorno.
Lei non badò nemmeno a una parola di quello che dicevo, ma dopo aver bevuto e ripreso un po’ fiato ripeté: Le dico che non potevo dimenticare e volli vendicarmi; che lei fosse adottata da suo zio e venisse a trovarsi in condizioni agiate e sicure, non lo potevo tollerare.
Così gli scrissi dicendogli che mi doleva di deludere i suoi progetti, ma che Jane Eyre era morta di tifo a Lowood.
Ora, agisca come meglio crede; scriva a suo zio per contraddire la mia asserzione, gli riveli la mia menzogna quando vuole.
Io credo che lei sia nata per essere il mio tormento; la mia ultima ora è amareggiata dal ricordo di un’azione che, non fosse stato per lei, non avrei mai commesso.
Se si persuadesse a non pensarci più, zia, e a guardarmi con tenerezza ed indulgenza... Lei ha una cattiva natura, mi disse una natura che fino ad oggi non mi è stato possibile capire.
Come abbia potuto subire per nove anni con pazienza qualsiasi trattamento e poi al decimo esplodere con tanta violenza e tanto fuoco, è proprio ciò che mi riesce incomprensibile.
La mia natura non è poi così cattiva; posso essere violenta, ma non vendicativa.
Molte volte, da piccola, sarei stata felice di volerle bene, se lei me lo avesse permesso, e ora desidero vivamente di riconciliarmi con lei.
Mi baci, zia.
Avvicinai la guancia alle sue labbra, ma lei non volle toccarmi.
Disse che l’opprimevo, stando china sul letto, e mi chiese ancora da bere.
Quando la aiutai a riadagiarsi perché l’avevo sollevata e sorretta col braccio mentre beveva le tastai le mani gelide e umidicce; le deboli dita fremettero e si ritrassero a quel tocco e gli occhi vitrei evitarono il mio sguardo.
Come lei vuole, allora; ma sia che mi ami o che mi odi, io la perdono pienamente e volontieri. Chieda ora il perdono di Dio e sia in pace. Povera donna!
Era troppo tardi ormai perché potesse sfor zarsi di cambiare convinzione o sentimenti radicati da una lunga consuetudine; mi aveva sempre odiata in vita, doveva odiarmi anche morendo.
L’infermiera entrò, seguita da Bessie.
Io indugiai per un’al tra mezz’ora nella stanza, sperando che la malata mi desse qualche segno di amicizia, ma non ne ebbi alcuno.
Era ricaduta nel letargo e non riprese più conoscenza; a mezzanotte esalò l’ultimo respiro.
Io non ero presente per chiuderle gli occhi, e anche le due figlie erano assenti. Il mattino dopo vennero a dirci che tutto era finito, e che la stanza era già apparecchiata per la veglia funebre. Eliza ed io salimmo a vedere la morta; Georgiana, che si era messa a singhiozzare, disse che non aveva il coraggio di seguirci.
Così, vidi stesa rigida ed immobile colei ch’era stata l’energica e robusta Sarah Reed; gli occhi di pietra erano coperti dalle fredde palpebre, la fronte e i lineamenti recavano ancora l’impronta dell’animo inesorabile.
Quella morta era per me qualche cosa di strano e di solenne; la fissavo triste e oppressa, ma senza provare alcun dolce sentimento di pietà, di speranza o di rassegnazione; soltanto un dolore acuto per le sue pene, non per la mia perdita, e un cupo sgomento senza lacrime di fronte all’orrore di una simile morte.
Eliza contemplava la madre senza turbamento; dopo qualche minuto di silenzio, osservò con voce calma: Con la sua costituzione avrebbe potuto vivere fino a tarda età; i dolori le hanno abbreviato l’esistenza.
Uno spasimo le contrasse la bocca, ma fu un attimo, poi si volse ed uscì, ed io la seguii. Nessuna di noi due aveva versato una lacrima. Capitolo XXII Il signor Rochester mi aveva dato soltanto una settimana di per messo, ma trascorse un mese prima ch’io ripartissi da Gateshead.
Volevo accomiatarmi subito dopo i funerali, ma Georgiana mi supplicò di rimanere fino alla sua partenza per Londra, dove finalmente era stata invitata da suo zio, il signor Gibson, il quale era venuto ad assistere alla sepoltura della sorella e a regolare gli affari di famiglia. Georgiana diceva che l’idea di rimanere sola con Eliza la spaventava, perché non trovava in lei né simpatia nel suo abbattimento, né sostegno nei suoi timori, né aiuto nei suoi preparativi; così mi assoggettai a sopportare i gemiti e gli egoistici lamenti di quella debole creatura e feci del mio meglio per aiutarla a preparare e a riporre nei bauli i suoi vestiti. È vero che mentre io lavoravo lei si riposava ed io pensavo tra me: Se tu ed io fossimo destinate a vivere insieme, cara cugina, la nostra convivenza comincerebbe su tutt’altro piede; non sopporterei certo di lavorare io sola; ti assegnerei la tua parte di lavoro e ti costringerei a farlo; se poi ti rifiutassi, nessuno lo farebbe per te.
Ti pregherei anche di risparmiarmi le tue eterne lamentele, del resto spesso insincere. È soltanto perché i nostri rapporti devono durare poco e questo è un momento particolarmente triste, che acconsento ad essere così paziente e remissiva.
Finalmente Georgiana partì, ma allora fu Eliza a chiedermi di rimanere un’altra settimana.
I suoi progetti richiedevano tutto il suo tempo e la sua attenzione, mi disse, perché era in procinto di partire per un luogo ignoto. Passava tutta la giornata chiusa in camera sua a riempire bauli, a vuotare cassetti, a bruciare carte, senza comunicare con nessuno. Per questo aveva affidato a me la cura di dirigere la casa, di ricevere le visite e rispondere alle lettere di condoglianza. Una mattina mi disse che ero libera e aggiunse: Le sono molto obbligata per i suoi servigi e la sua discre zione. Vi è una grande differenza tra il vivere con una persona come lei e con Georgiana; lei adempie al suo compito nella vita e non pesa a nessuno.
Domani continuò parto per il Continente e vado a stabilirmi in una casa religiosa presso Lille... un convento, direbbe lei. Là potrò vivere tranquilla e indisturbata.
Per qualche tempo studierò i dogmi della chiesa cattolico-romana e rifletterò su quel sistema religioso.
Se, come sono propensa a credere, scoprirò che è il sistema migliore per avere la certezza che ogni cosa sia fatta con ordine e decoro, abbraccerò la dottrina di Roma e probabilmente prenderò il velo.
Non espressi alcuna meraviglia per quella decisione, e nemme no tentai di dissuaderla. È una vocazione che ti va a pennello pensai tra me. E chissà che non ti migliori!
Quando ci separammo, mi disse: Addio, cugina Jane.
Le auguro ogni bene, perché è una ragazza di buonsenso.
Anche lei non ne manca, cugina Eliza risposi; ma temo che tra un anno il suo buonsenso sarà sepolto vivo tra le mura di un convento francese.
Comunque, non è affar mio, e se ciò le conviene tanto basta. Ha ragione concluse Eliza.
E con queste parole ognuna di noi si avviò per la sua strada.
Visto che non avrò più occasione di parlare né di lei né di sua sorella, tanto vale dire subito che Georgiana fece un vantaggio so matrimonio accettando di diventare la moglie di un ricco e vecchio signore del bel mondo, e che Eliza prese effettivamente il velo, e oggi è superiora del convento dove fece il noviziato e al quale ha donato tutti i suoi beni.
Che cosa provi in genere la gente tornando a casa dopo un’as senza lunga o breve io non lo sapevo, perché era una sensazione che non avevo mai sperimentato.
Ricordavo soltanto quel che avevo provato da bambina quando rientravo a Gateshead dopo una lunga gita solamente per essere rimproverata o castigata; ricordavo i ritorni a Lowood con le membra intirizzite dal freddo e lo stomaco vuoto, quando, dopo il lungo servizio divino e le due miglia di cammino, desideravo inutilmente un po’ di cibo ed un buon fuoco.
Né l’uno né l’altro erano ritorni piacevoli o desiderabili, perché nessuna calamita mi attirava là dov’ero diretta.
Che cosa avrei provato ritornando a Thornfield non lo sapevo ancora.
Il viaggio mi parve lungo e tedioso, molto tedioso: bisognava percorrere cinquanta miglia il primo giorno, passare una notte alla locanda, e fare le altre cinquanta il giorno dopo.
Durante le prime dodici ore pensai agli ultimi momenti della signora Reed, e ne rividi il viso sfigurato e smunto, riudii il suono stranamen te alterato della sua voce.
Ripensai al giorno dei funerali, alla bara, al carro funebre, al nero corteo dei servi e dei contadini , alle buie volte e al silenzio della chiesa, al servizio solenne.
Poi mi tornarono alla mente Georgiana e Eliza, e mentre la prima la vedevo elegantissima e ridente al centro d’una splendida festa da ballo, l’altra la vedevo chiusa nella cella di un convento, e mi soffermai ad analizzare le loro diverse caratteristiche fisiche e morali.
L’arrivo, verso sera, nella grande città di *** disperse questi pensieri e la notte me ne portò altri; coricata in un letto d’albergo, abbandonai i ricordi per pensare all’avvenire.
Ritornavo a Thornfield; ma quanto ci sarei rimasta?
Non molto, di questo ero sicura.
Durante la mia assenza, avevo ricevuto una lettera dalla signora Fairfax, con la quale mi annunciava che gli ospiti avevano lasciato la villa; il signor Rochester era partito per Londra tre settimane prima, ma era atteso di nuovo a Thornfield.
La signora Fairfax riteneva che si fosse recato in città per i preparativi del matrimonio, in quanto aveva accennato all’acquisto di una nuova carrozza; aggiungeva inoltre che quel matrimonio con la signorina Ingram le sembrava sempre molto strano, ma da quanto asserivano tutti e da quanto lei stessa aveva veduto, non poteva più dubitare che le nozze sarebbero state celebrate presto.
Sarebbe ben incredula, se dubitasse ancora commentai tra me.
Io non ne dubito.
Così, mi si poneva la domanda: dove andare?
Sognai la signo rina Ingram tutta notte e verso il mattino un sogno molto chiaro me la mostrò che chiudeva dietro a me le porte di Thornfield, accennandomi la strada, mentre il signor Rochester, a braccia incrociate, rideva con aria ironica sia di me che di lei.
Non avevo annunziato alla signora Fairfax il giorno preciso del mio ritorno perché non volevo che mi mandasse la carrozza a Millcote.
Mi ero proposta di fare la strada a piedi e infatti, dopo aver lasciato il baule in consegna all’albergatore, uscii senza fretta dalla locanda e verso le sei di una sera di giugno mi misi in cammino verso Thornfield, seguendo la via antica, che attraversava i campi e che era ormai poco frequentata.
Era una dolce e calma sera d’estate, ma non particolarmente bella o luminosa. Lungo la via i contadini falciavano ancora il fieno e il cielo, nonostante qualche nuvola, prometteva un’altra giornata di bel tempo, perché l’azzurro, là dove lo si scorgeva, era dolce e sereno e le nubi chiare. Ad occidente l’orizzonte aveva una tinta calda, nessun lucore di pioggia lo ingrigiva: sembrava un focolare acceso, un altare ardente dietro uno schermo di marmorei vapori, dalle cui fenditure filtrassero raggi di un rosso dorato.
Ero contenta di vedere la strada accorciarsi davanti a me; così contenta, che ad un tratto mi fermai per chiedermi da che cosa provenisse quella gioia e per ricordare alla ragione che non stavo tornando a casa mia, né ad una residenza permanente, né in un luogo dove fossi attesa da amici devoti ed affettuosi.
La signora Fairfax ti darà il benvenuto con un placido sorriso mi dicevo e la piccola Adèle batterà le mani e ti correrà incontro; ma sai bene che pensi a un’altra persona e che quella persona non pensa a te.
Ma v’è nulla di più ostinato della gioventù?
Di più cieco dell’inesperienza?
Tutte due mi affermavano che era già un piacere sufficiente poter rivedere il signor Rochester, anche se non avesse badato a me, ed aggiungevano: Affrettati, affrettati, cerca di stare con lui finché lo puoi; ancora un po’ di giorni, al più qualche settimana e sarai per sempre divisa da lui!.
Allora una nuova angoscia mi strinse alla gola, un pensiero deforme che non dovevo coltivare in me, e mi rimisi in cammino a passi rapidi.
Falciavano i prati intorno a Thornfield; i contadini avevano abbandonato il lavoro in quel momento e tornavano a casa col rastrello sulle spalle mentre io arrivavo.
Non avevo ormai che da attraversare due prati e la strada per raggiungere i cancelli della villa.
I cespugli erano carichi di rose, ma non mi fermai a coglierne perché avevo troppa fretta di arrivare.
Passai davanti a una siepe di biancospino che spingeva i suoi tralci fioriti fin sopra il sentiero, mi accostai alla stretta barriera cordonata di granito, e, appollaiato su di essa, vidi il signor Rochester con un taccuino e una matita in mano.
No, non è un fantasma, eppure tutti i miei nervi sono scossi e per un momento mi sento vacillare.
Che significa ciò?
Non credevo che avrei tremato così nel rivederlo, né che avrei perso la voce o la facoltà dei movimenti di fronte a lui.
Non appena potrò muovermi, tornerò indietro; non voglio fare la figura della sciocca.
C’è un altro sentiero per raggiungere la casa.
Ma anche ve ne fossero stati venti, ormai era inutile, perché egli mi aveva veduta.
Olà!
esclamò posando il taccuino.
Eccola di ritorno!
S’avvicini, la prego.
Credo d’aver ubbidito, anche se non saprei dire come; avevo scarsa coscienza di ciò che facevo e il mio solo desiderio era di apparire calma e soprattutto di controllare i muscoli del viso, che si ribellavano alla mia volontà ostinandosi a esprimere ciò che avevo deciso di nascondere.
Ma avevo un velo sul cappello; lo abbassai.
Ora mi sarebbe stato più facile comportarmi con decoro. Ma è proprio lei, Jane Eyre? E arriva a piedi da Millcote?
Già, una delle solite fantasie!
Perché non s’è fatta mandare la carrozza e non arriva qui su quattro ruote come un comune mortale, invece di aggirarsi furtiva all’ora del tramonto nei pressi della casa, come se fosse un sogno, o un’apparizione?
E che diavolo ha fatto in quest’ultimo mese?
Sono stata presso mia zia, signore; ora è morta.
Una vera risposta alla Jane Eyre!
Angeli buoni, custoditemi!
Costei giunge dall’altro mondo, dalla dimora degli uomini morti, e me lo dice incontrandomi qui solo mentre annotta!
Se osassi, la toccherei, per assicurarmi che è un corpo e non un’ombra, piccola silfide; ma sarebbe lo stesso che voler afferrare un fuoco fatuo sopra una palude.
Dispettosa e sconoscente creatura!
aggiunse dopo un istante.
Lo sa che mi è stata lontana per un mese?
E giurerei che mi ha anche dimenticato!
Sapevo che sarei stata felice nel rivedere il mio padrone, anche se quella felicità sarebbe stata offuscata dal pensiero di doverlo lasciare e dalla coscienza che non sarei stata più nulla per lui; ma il signor Rochester aveva, o per lo meno mi sembrava avesse, così sviluppata la facoltà di comunicare la gioia, che sol tanto il raccogliere le briciole che spargeva agli uccellini smarriti ed estranei come me equivaleva a partecipare a un sontuoso banchetto.
Le sue ultime parole furono un balsamo; mi pareva significassero che non gli era indifferente essere dimenticato da me.
E aveva parlato di Thornfield come di casa mia... Oh, se lo fosse stata veramente!
Era sempre seduto sopra la barriera, e io non osavo chie dergli di lasciarmi passare.
Allora gli domandai se era stato a Londra.
Sì, immagino che gliel’abbia detto la sua seconda vista.
Me lo aveva scritto la signora Fairfax.
E le ha scritto anche che cosa ci andavo a fare?
Sì, signore, lo sapevano tutti.
Deve vedere la carrozza, Jane, e dirmi se le pare adatta per la signora Rochester e se, seduta su quei cuscini rossi, lei non sembrerà la regina Boadicea.
Desidererei tanto, Jane, che il mio aspetto stonasse meno con il suo!
Mi dica, lei che è una fatina, non può farmi un incantesimo, o darmi un filtro che mi renda bello?
Ciò oltrepassa il potere della magia, signore e tra me pensai: Un occhio innamorato, ecco l’incanto che ci vuole; per quell’occhio tu sei bello abbastanza, e l’espressione cupa del tuo volto è ancora più attraente della bellezza. Il signor Rochester aveva qualche volta letto nei miei pen sieri con un acume che mi riusciva incomprensibile.
In quel momento egli non fece attenzione alla mia breve risposta, ma mi sorrise, con uno di quei sorrisi che gli erano propri e che raramente concedeva, forse perché gli sembravano troppo belli per abusarne; fu un vero raggio di sole uscitogli dall’intimo che egli lasciò splendere su di me.
Passi, Jane mi disse scostandosi. Salga alla villa e posi il suo stanco piedino errante sulla soglia amica. La sola cosa che potevo fare era di ubbidirgli in silenzio, perché non volevo prolungare quel colloquio.
Attraversai la barriera senza pronunciare parola per non tradire il mio turba mento; ma un impulso irresistibile mi trattenne, costringendomi a voltarmi, e dissi, o meglio un’intima voce disse per me contro il mio volere: Grazie, signor Rochester, grazie per la sua gentilezza.
Sono contenta di trovarmi di nuovo qui presso di lei; ovunque lei sia, là è la mia casa, la mia unica casa.
E corsi via così in fretta, che difficilmente egli mi avrebbe raggiunta, anche se lo avesse voluto.
La piccola Adèle sembrava fuori di sé dalla felicità nel rivedermi, e la signora Fairfax mi ricevette con la consueta bonomia.
Leah mi sorrise e persino Sophie mi augurò contenta la buonasera.
Tutto questo mi con solò, perché non vi è gioia maggiore di quella di sentirsi amati dai propri simili e di vedere che la nostra presenza è un piacere per loro. Quella sera chiusi deliberatamente gli occhi sull’avvenire e mi tappai le orecchie per non udire la voce che mi avvertiva della prossima separazione e del dolore che l’avrebbe accompagnata.
Dopo aver preso il tè, mentre la signora Fairfax riprendeva a sferruzzare, mi sedetti su uno sgabello accanto a lei, e Adèle, inginocchiata sul tappeto, posò la testa sulle mie ginocchia, stringendosi a me; un senso di reciproco affetto pareva unirci in un cerchio di aurea serenità e allora io pregai Dio in silen zio di non dividerci mai.
Mentre stavamo così vicine, il signor Rochester entrò inaspettatamente e parve rallegrarsi alla vista della nostra affettuosa intimità; si disse certo che la vecchia signora si sarebbe sentita meglio, ora che la sua figlia adottiva era tornata, e aggiunse che vedeva Adèle prête à croquer sa petite maman anglaise; udendolo parlare così, osai quasi sperare che anche dopo il matrimonio egli ci avrebbe tenute insieme sotto la sua protezione, senza privarci del tutto del raggio benefico della sua presenza.
Quindici giorni di calma seguiro no il mio ritorno a Thornfield; nessuno parlava delle nozze del padrone, né vedevo che si facesse alcun preparativo per l’evento.
Quasi ogni giorno chiedevo alla signora Fairfax se aveva sentito dire nulla di preciso, ma la sua risposta era sempre negativa.
Una volta mi confessò di aver domandato direttamente al signor Rochester quando avrebbe condotto la sposa in casa; le aveva risposto scherzando e gettandole un’occhiata così strana, che lei non sapeva più cosa pensare.
Una cosa specialmente mi stupiva, e cioè che non vi fosse mai nessuno scambio di visite tra gli Ingram e il signor Rochester e che egli stesso non si recasse mai a trovare la fidanzata; è vero che la villa degli Ingram era distante venti miglia, proprio al confine con un’altra Contea; ma che cos’era quella distanza per un uomo ardentemente innamorato?
Per un cavaliere esperto ed instancabile come il signor Rochester, venti miglia costituivano una passeggiata da farsi in una mattina.
Così, cominciai a nutrire speranze che non avevo alcun diritto di concepire; speravo che il matrimonio fosse andato in fumo, che le voci correnti fossero errate, che una delle due parti, oppure entrambe, avessero cam biato idea.
Scrutavo il volto del mio padrone, per vedere se era triste o cupo, ma non riuscivo a ricordare un altro periodo in cui il suo viso fosse stato così costantemente sgombro di nubi e di cipigli.
Se, nei momenti che io e la mia allieva trascorrevamo con lui, il coraggio veniva a mancarmi e piombavo nella malinconia, egli diventava persino allegro.
Non mai prima mi aveva chiamato tanto spesso accanto a sé; mai si era mostrato più gentile e mai, per mia disgrazia, io l’avevo tanto amato!
Capitolo XXIII Una splendida estate brillava sull’Inghilterra; è raro che un cielo così puro e un sole tanto radioso rallegrino la nostra isola non fosse che per un giorno; mentre ora splendevano da molto tempo.
Sembrava che un gruppo di giornate italiane fossero giunte dal sud come un lieto stormo di uccelli, per posarsi sulle scogliere di Albione.
Il fieno era già stato falciato e i campi intorno a Thornfield verzicavano d’erba nuova; i sentieri assolati erano bianchi di polvere; gli alberi rigogliosi e le siepi e il bosco folti di scuro fogliame contrastavano con la chiara distesa dei prati appena rasi.
Alla vigilia della Festa di San Giovanni, Adèle, stanca di aver colto more tutto il giorno sulla via di Hay, era andata a letto col sole; aspettai che dormisse e poi scesi in giardino.
Era l’ora più bella della giornata.
Il calore ardente del meriggio era scemato e una benefica rugiada cadeva fresca sulla pianura assetata e sui colli riarsi.
Là dove il sole era tramontato il cielo senza nubi si era fatto di porpora e i raggi del tramonto, che inondavano una vetta di una luce fiammante, si stemperavano più in là, e lungo tutto l’orizzonte, in colori più tenui e più sfumati.
Anche l’oriente aveva la sua bellezza, con il suo cielo d’un azzurro cupo in cui brillava una gemma modesta, la solitaria stella vespertina; presto sarebbe sorta la luna, che ora si nascondeva all’orizzonte.
Passeggiai un po’ sul marciapiede intorno alla casa, ma un sottile e ben noto odore di sigaro mi colpì le narici, uscendo da una finestra; vidi che i vetri della biblioteca erano socchiusi e sapendo che di là potevo essere osservata, andai nell’orto.
In tutta la proprietà non vi era un angolo riparato e idilliaco come quello; sembrava un piccolo Eden, così folto di alberi e di fiori; un muro alto lo separava da un lato dal cortile e dall’altro un viale di faggi ne impediva la vista dal giardino.
Sul fondo, uno steccato abbattuto lo divideva dalla campagna, dove si arrivava attraverso un viottolo tortuoso fiancheggiato da lauri; un gigantesco casta gno d’India circondato da un sedile chiudeva quel sentiero e lì si poteva passeggiare senza essere veduti.
In quel silenzio umido di rugiada, mentre si addensavano le ombre della sera, sentii che tutta la vita avrei rimpianto quell’ombroso recesso.
Ma mentre camminavo lungo i filari di frutta e le aiuole fiorite, dirigendomi verso il fondo, dove mi attirava il chiarore che la luna nascente spandeva in quel punto più aperto, ristetti un istante; non perché avessi visto o udito una presenza estranea, ma perché ancora una volta era giunto fino a me un odore ben noto.
Il caprifoglio e l’abrotino, il gelsomino, i garofani e le rose esalavano da un pezzo il loro profumo fragrante offerta alla notte imminente ma quello che mi aveva colpito non era l’olezzo di un fiore o di un arbusto; era, lo sapevo bene, l’odore del sigaro del signor Rochester.
Mi guardai attorno, tendendo l’orecchio.
Vidi gli alberi carichi di frutta, udii l’usignolo gorgheggiare in un folto poco distante, ma non distinsi nessuna forma umana, non udii il suono di un passo.
Eppure l’odore di sigaro aumentava; dovevo fuggire. Mi affrettai verso l’uscio che conduceva all’al bereta e proprio di là vidi entrare il signor Rochester.
Con un salto mi nascosi nella grotta tappezzata d’edera, pensando che forse non sarebbe rimasto a lungo e che, se non mi muovevo, non mi avrebbe veduta. Ma sbagliavo; evidentemente quell’ora e il vecchio giardino gli piacevano non meno che a me.
Venne avanti pian piano, ora rialzando un ramo d’uva spina per vederne i frutti, grossi come prugne, ora cogliendo una ciliegia matura, ora chinandosi sopra un cespo di fiori per aspirarne il profumo o per ammirare le gocce di rugiada sulle loro corolle.
Una grossa farfalla notturna mi passò accanto ronzando e andò a posarsi su una pianta ai piedi del signor Rochester, che si chinò a guardarla.
Ora mi volta le spalle pensai ed è occupato. Forse, se non faccio rumore, riuscirò ad uscire senza che se ne accorga.
Avanzai furtiva sull’erba, per evitare che lo scricchiolio del la ghiaia tradisse la mia presenza; egli era a un paio di metri dal punto dove dovevo passare, ancora occupato almeno in apparenza a guardare l’insetto. Forse ci riesco mi dissi, ma mentre oltrepassavo la sua ombra che il chiaro di luna allungava sul terreno, egli senza voltarsi disse tranquillamente: Jane, venga a vedere questo insetto.
Non avevo fatto alcun rumore e lui non aveva gli occhi sulle spalle; era stata la sua ombra ad accorgersi di me?
Trasalii, a tutta prima, poi mi feci avanti. Guardi le ali mi disse. Mi ricorda un insetto delle Indie.
È raro vedere in Inghilterra una farfalla notturna così grossa e variegata.
Ecco, è volata via!
L’insetto se n’era andato e anch’io stavo timidamente riti randomi; ma il signor Rochester mi seguì e quando fummo all’uscio, mi disse: Torni indietro; sarebbe una vergogna chiudersi in casa in una serata tanto bella e nessuno può desiderare di coricarsi quando il sole è appena tramontato e sta per sorgere la luna.
Sebbene in genere io abbia la risposta pronta, qualche volta non sono capace di trovare una scusa, e ciò mi accade sempre nei momenti difficili, quando la parola facile o un pretesto plausibile potrebbero togliermi da un imbarazzo penoso.
Non mi piaceva passeggiare a quell’ora sola con il signor Rochester nell’orto buio, ma non seppi trovare una buona scusa per lasciarlo.
Lo seguii riluttante, cercando affannosamente un mezzo per liberarmi.
Ma egli era così calmo e grave, che mi vergognai del mio turbamento; se ciò che faceva era male, me ne accorgevo io sola, poiché egli appariva troppo tranquillo per esserne consapevole. Jane, riprese mentre ci inoltravamo nel viottolo dei lauri, avanzando lentamente verso il castagno d’India non è vero che Thornfield è un soggiorno piacevole d’estate?
Sì, signore. Lei deve essersi un po’ affezionata a questa casa... lei che ama le bellezze della natura e che ha il gusto della fedeltà. Infatti, ci sono affezionata.
E sebbene non riesca a spiegarmene il perché, mi sono accorto che ha un certo affetto anche per quella sciocchina di Adèle, e forse anche per l’insulsa signora Fairfax.
Sì, signore, in modo diverso, voglio bene a entrambe.
E le rincrescerebbe separarsi da loro?
Sì.
È un peccato disse con un sospiro, e tacque.
Accade sempre così nella vita continuò poi; non appena ci si mette tranquilli in un luogo piacevole, una voce ci chiama e ci ordina di muoverci, perché l’ora del riposo è spirata.
Devo andarmene, signore?
Devo lasciare Thornfield?
Credo di sì, Jane.
Me ne dispiace, ma lo credo proprio neces sario. Fu un colpo per me, ma non mi lasciai abbattere.
Ebbene, signore, sarò pronta quando giungerà l’ordine di mettersi in cammino.
È giunto, Jane; è un ordine che devo darle questa sera.
Allora lei si sposa, signore?
Esattamente...
precisamente; con il suo acume consueto, lei ha colpito nel segno.
Presto, signore? Prestissimo, mia... cioè, signorina Eyre.
Ricorda, Jane, il giorno che ha appreso per la prima volta, da me o dalle chiac chiere della gente, la mia intenzione di accettare i sacri vincoli, di entrare, io, vecchio scapolo, nel santo stato del matrimonio, in una parola di stringere tra le braccia la signorina Ingram ...
dunque, come dicevo... mi ascolta, Jane? O si volta a guardare altre farfalle? Quella che ha visto, bambina, era soltanto una farfallina che tornava a casa.
Dunque, voglio ricordarle che allora fu lei la prima a dirmi, con quella discrezione che rispetto in lei, con quella previdenza, prudenza ed umiltà che si convengono alla sua posizione, che se avessi sposato la signorina Ingram, lei avrebbe fatto bene a partire, e così pure Adèle.
Passo sopra all’offesa alla mia fidanzata implicita in quel suggerimento, e quando lei non sarà più qui, Jane, cercherò di dimenticarla; ora voglio rilevare soltanto la saggezza di quel consiglio, che ho deciso di seguire.
Adèle andrà in collegio e lei, signorina Eyre, deve trovarsi un altro posto. Sì, signore, farò subito un’inserzione e intanto, suppongo...
stavo per dire: suppongo che potrò rimanere qui finché non avrò trovato un nuovo asilo, ma mi interruppi, sentendo che non sarei riuscita a pronunciare una frase così lunga, perché la voce mi mancava.
Tra un mese spero d’essere sposato, continuò il signor Rochester e nel frattempo mi adoprerò per trovarle un altro posto.
Grazie, signore; mi duole di darle... Oh, non c’è bisogno di scuse! Sono dell’opinione che quan do un dipendente compie il proprio dovere coscienziosamente come lei ha fatto, ha il diritto di aspettarsi dal padrone tutto quell’aiuto che egli può ragionevolmente dare.
La mia futura suocera accennava ad un posto che credo le converrebbe; si tratta di assumersi l’educazione delle cinque figlie della signora Dionysius O’Gall di Bitternutt Lodge nella Contea di Connaught, in Irlanda.
Credo che l’Irlanda le piacerà; si dice che gli irlandesi siano gente simpatica e cordiale...
È molto lontano, signore. Che importa?
Una ragazza ragionevole come lei non si spaventa né del viaggio, né della distanza!
Non è il viaggio, ma la distanza; il mare è una barriera...
Tra che cosa, Jane? Tra l’Inghilterra e Thornfield, e...
Ebbene? Tra lei, signore.
Dissi queste parole quasi involontariamente e altrettanto involontariamente mi misi a piangere.
Ma piangevo in silenzio, reprimendo i singhiozzi per non farmi sentire.
Il pensiero della signora O’Gall di Bitternutt Lodge mi agghiacciava; ancor più mi atterriva l’idea della distesa d’onde e di bruma destinata a divi dermi da colui a fianco del quale ora passeggiavo; ma soprattutto mi atterriva l’idea che la ricchezza, il rango e il costume questo mare ahimè ancora più vasto si fossero intromessi tra me e la persona che naturalmente e inevitabilmente amavo.
È molto lontano ripetei.
Sì, certo, e quando lei sarà a Bitternutt Lodge nella Contea di Connaught in Irlanda io non la rivedrò mai più, Jane, anche questo è certo, perché non vado mai in Irlanda...
è un paese che non mi va a genio.
Siamo stati buoni amici, non è vero, Jane?
Sì, signore.
E quando due amici stanno per separarsi, amano passare insieme il poco tempo che ancora rimane loro. Venga, parleremo tranquillamente per un poco del viaggio e di questa separazione, mentre le stelle cominciano a palpitare in cielo.
Ecco il castagno d’India, con il sedile sulle sue vecchie radici.
Venga, sediamoci qui in pace, questa sera, anche se siamo destinati a non trovarci più insieme in questo luogo.
Mi fece sedere, prendendo posto accanto a me.
L’Irlanda è molto distante, Jane, e mi addolora di far fare un simile viaggio alla mia piccola amica; ma che fare, se non ho trovato nulla di meglio?
Non si è affezionata un poco a me, Jane? Non potei rispondergli, perché il mio cuore era troppo ango sciato.
Perché riprese egli qualche volta io provo per lei uno strano sentimento, specie quando mi è vicina come ora.
Mi pare di avere nel cuore una corda invisibile legata strettamente, ine stricabilmente a un’altra simile situata nella parte corrispondente del suo essere.
E se un burrascoso braccio di mare e duemila miglia di terra ci separeranno, temo che questa corda che ci unisce si strappi e sento che, dentro, sanguinerei.
Quanto a lei, mi dimenticherà. Non potrò mai, signore... Lei lo sa... non potei prose guire.
Jane, sente l’usignolo che canta nel bosco?
Ascolti!
Ascoltando, singhiozzavo convulsamente; non potevo più reprimere i miei sentimenti e fui costretta a cedervi, scossa dalla testa ai piedi da uno spasimo acuto.
Quando fui di nuovo in grado di parlare, non seppi esprimere altro che il violento desiderio di non essere mai nata, o di non essere mai capitata a Thornfield.
Le duole tanto di lasciarlo?
La veemenza dell’emozione, l’amore e il dolore mi agitavano a tal segno che non riuscivo più a dominarmi; quei sentimenti esigevano sfogo, volevano espandersi, esprimersi, asserire il loro diritto ad essere e, infine, a regnare.
Così, proruppi: Sì, mi addolora di lasciare Thornfield; amo Thornfield, lo amo perché vi ho vissuto per qualche tempo una vita piena e deliziosa.
Non sono stata calpestata, qui, non mi sono isterilita.
Non sono stata condannata alla compagnia di spiriti inferiori ed esclusa dalla possibilità di comunicare con ciò che è bello, energico ed elevato.
Ho parlato faccia a faccia con chi venero, con chi mi delizia, con una mente originale, vigorosa e aperta.
Ho conosciuto lei, signor Rochester, e sono colpita di terrore e d’angoscia al pensiero che debbo separarmi da lei per sempre.
Vedo la necessità di questa separazione, ed è come vedere la necessità della morte.
Dove vede questa necessità?
mi chiese all’improvviso.
Dove?
Lei, signore, me l’ha posta davanti.
In quale forma?
Nella forma della signorina Ingram, una donna nobile e bella, la sua sposa.
La mia sposa?
Quale sposa?
Io non ho sposa.
Ma l’avrà.
Sì, certo, l’avrò disse serrando i denti.
E allora io devo andare, lo ha detto lei stesso.
No, lei deve restare!
Lo giuro e terrò il giuramento!
Le dico che devo andarmene replicai, cedendo a un impeto di passione.
Crede che possa rimanere non essendo nulla, per lei? Crede che io sia un automa? Una macchina incapace di sentire?
Che possa sopportare di vedermi strappato di bocca il mio pezzetto di pane e allontanata dalle labbra la mia goccia d’acqua vitale?
Crede che perché sono povera, oscura, brutta e piccola io non abbia né anima né cuore?
È in errore! Io ho un’anima esattamente come lei e un cuore altrettanto ricco.
E se Iddio mi avesse elargito la bellezza e la ricchezza, le avrei reso amara e difficile la separazione non meno di quanto ora lo è per me.
Io non le parlo più come vogliono l’uso e le convenzioni, e nemmeno come un essere mortale; è il mio spirito che si rivolge al suo spirito, come se entrambi, dopo essere passati per la tomba, ci trovassimo ai piedi del Signore, uguali, come siamo.
Come siamo?
ripeté il signor Rochester.
Così aggiunse chiudendomi tra le braccia, stringendomi al petto, premendo le sue labbra sulle mie: Così, Jane.
Sì, così, signore, dissi eppure non così, perché lei è un uomo ammogliato, o per lo meno sul punto d’esserlo, ad una donna che le è inferiore, per la quale non prova alcuna simpatia, e che non credo ami veramente, perché l’ho visto e sentito ridere di lei.
Io sdegnerei una simile unione, dunque sono migliore di lei, signor Rochester...
Mi lasci andare!
Dove, Jane, in Irlanda?
Sì, in Irlanda.
Ho detto quel che pensavo, ed ora posso andare in qualunque luogo. Jane, si metta tranquilla!
Non si dibatta come un uccello selvatico che si strappa le penne per la disperazione.
Io non sono un uccello e non sono caduta in una rete. Sono un essere libero, con una volontà indipendente, che ora esercito lasciandola.
Un nuovo sforzo mi liberò dalla sua stretta; ora stavo ritta davanti a lui.
La sua volontà deciderà della sua sorte disse lui.
Io le offro la mia mano, il mio cuore e i miei beni.
Lei recita una farsa che mi fa soltanto ridere.
Le domando di trascorrere la vita al mio fianco, di essere il mio secondo io e la mia migliore compagna sulla terra.
Riguardo a ciò lei ha già fatto la sua scelta e a quella deve attenersi.
Jane, non parli per un momento, è troppo eccitata. Tacerò anch’io.
Un soffio di vento alitò tra i lauri del vialetto, agitando le fronde del castagno e passò oltre, perdendosi in distanza. Il canto dell’usignolo era il solo suono che si udisse in quell’ora ed ascol tandolo di nuovo gli occhi mi si riempirono di lacrime.
Il signor Rochester sedeva tranquillo e mi fissava con uno sguardo dolce e serio. Passò qualche tempo prima che parlasse, poi disse: Venga vicino a me, Jane, e cerchiamo di spiegarci e di capir ci. Non tornerò più vicino a lei; mi sono allontanata e non posso tornare.
Ma, Jane, io mi rivolgo a lei come a mia moglie; non intendo sposare altri che lei.
Tacevo, credendo che si burlasse di me.
Venga, Jane, si avvicini.
La sua fidanzata è in mezzo a noi. Si alzò e con un passo mi raggiunse.
La mia fidanzata è qui, disse attirandomi a sé perché è lei la mia uguale, la mia simile, Jane.
Vuole sposarmi?
Ancora non risposi e cercai di svincolarmi, perché ancora non credevo.
Dubita di me, Jane?
Sì.
Non ha fede in me?
Nemmeno l’ombra.
Sono un bugiardo ai suoi occhi?
mi chiese con passione.
Piccola scettica, deve convincersi.
Forse che io amo la signorina Ingram?
No, e lei lo sa. Forse che Blanche mi ama?
No, come ho potuto assicurarmi.
Ho fatto correre la voce che il mio patrimonio non ammonta a un terzo di quello che si suppone, e quando fui certo che la voce fosse giunta a lei, mi presentai per vederne il risultato: ebbi un’accoglienza gelida da parte sua, come da parte di sua madre.
Non volevo, non potevo sposare la signorina Ingram! Ma lei, Jane, lei, strana creatura quasi immateriale... L’amo come la mia stessa carne...
e, povera, oscura, brutta e piccina come è, la supplico di accettarmi per marito.
Come, io?!
esclamai, cominciando a credere, di fronte a tanta serietà e specialmente di fronte a tanta impertinenza, che parlasse sul serio.
Io che non ho amici al mondo altri che lei, ammesso che lo sia, che non ho uno scellino, se non quelli che lei mi ha dato?
Lei, Jane. Bisogna che sia mia, interamente mia. Vuole essere mia moglie?
Dica presto di sì!
Signor Rochester, si volti verso la luna.
Perché?
Perché voglio leggerle in viso; si volti!
Ecco, ma non lo troverà più leggibile di una pagina sgualcita e sbiadita.
Legga, su, ma faccia presto, perché soffro.
Il suo volto era acceso ed agitato, i lineamenti contratti e negli occhi gli ardeva una strana luce.
Oh, Jane, lei mi tortura!
esclamò.
Con quello sguardo scrutatore, anche se sincero e generoso, mi tortura.
Come è possibile?
Se è sincero, se la sua offerta è vera, i miei sentimenti per lei devono essere di gratitudine e di devozione, non possono farle male!
Gratitudine?
esclamò egli, e aggiunse violentemente: Jane, mi accetti subito, mi chiami per nome, mi dica Edward, Edward voglio sposarti.
Dice sul serio?
Mi ama veramente?
Desidera proprio che diventi sua moglie?
Sì, e se è necessario un giuramento, glielo giuro.
Allora, signore, io la sposerò.
Dica Edward, mia piccola moglie!
Caro Edward!
Venga, venga vicino a me e poi aggiunse con voce profonda, parlandomi all’orecchio e con la guancia appoggiata alla mia: Faccia la mia felicità, ed io farò la sua!
Iddio mi perdoni, aggiunse dopo un poco e gli uomini non si intromettano!
Ora l’ho ottenuta e la voglio conservare.
Nessuno si intrometterà, signore.
Io non ho parenti che si curino di me. No, ed è una fortuna disse.
Se io lo avessi amato meno avrei letto nel suo aspetto e nel suo accento una selvaggia esaltazio ne; ma, seduta al suo fianco, appena liberata dall’incubo della separazione, chiamata a un’unione di paradiso, pensavo soltanto alla felicità piovuta così generosamente su di me.
Ogni tanto egli mi domandava: Sei felice, Jane?
e ogni volta io rispondevo: Sì. Poi mormorava: Sarò giustificato, sarò giustificato.
Non l’ho forse trovata senza amici, sola e sconsolata?
Non ho forse deciso di custodirla, di volerle bene, di renderla felice? Non vi è forse amore nel mio cuore e fermezza nella mia risoluzione?
Sarà un’espiazione davanti al tribunale di Dio.
So che il mio Fattore sanziona ciò che faccio.
Del giudizio del mondo non mi curo e l’opinione degli uomini, la sfido!.
Ma che cos’era accaduto nel cielo?
La luna non era ancora tramontata, eppure eravamo al buio; non vedevo quasi più il viso del mio padrone, sebbene gli fossi vicinissima; e che aveva l’ippocastano da gemere ed agitarsi? Era il vento che, sibilando attraverso il viottolo dei lauri, ci investiva con le prime folate.
Dobbiamo rientrare disse il signor Rochester. Il tempo cambia.
Sarei rimasto qui con lei fino a domattina, Jane.
E io pure pensai tra me sarei rimasta qui con te.
E forse l’avrei detto se un livido chiarore, sprigionatosi dalla nuvola che stavo guardando, non avesse squarciato l’aria.
Il lampo fu seguito dal fragore di un tuono e da un fitto scroscio di pioggia, che mi fece nascondere gli occhi abbacinati sulla spalla del signor Rochester.
L’acqua veniva giù a rovesci.
Ci mettemmo a correre lungo il viottolo e attraverso il giardino, ma arrivammo inzuppati sulla soglia di casa.
Nel vestibolo egli mi tolse lo scialle, e stava scuotendo l’acqua dai miei capelli sciolti, quando dalla sua stanza uscì la signora Fairfax.
Né io né il signor Rochester ci accorgemmo subito di lei.
Il lume era acceso e l’orologio segnava mezzanotte.
Vada subito a togliersi questi abiti bagnati mi disse.
Ma prima, buonanotte, buonanotte, mia cara! E mi baciò più volte.
Quando alzai gli occhi, staccandomi da lui, scorsi a pochi passi la vedova, pallida, grave e meravigliata.
Le sorrisi soltanto e corsi di sopra.
Le spiegherò tutto in un altro momento pensai, ma quan do fui in camera mia, provai una fitta al cuore all’idea che lei potesse anche solo temporaneamente interpretare male ciò che aveva visto.
La gioia, tuttavia, cancellò presto ogni altro sentimento; per quanto il vento soffiasse con violenza, i tuoni si susseguissero assordanti e frequenti come il bagliore dei lampi e la pioggia scrosciante a torrenti per due ore, io non provai paura né sgomento.
Il signor Rochester venne tre volte alla mia porta per domandarmi se ero tranquilla e questo bastava a rendermi forte e calma.
Il mattino dopo, mentre ero ancora a letto, la piccola Adèle entrò correndo in camera mia per dirmi che il grande ippo castano in fondo all’orto era stato colpito e squarciato dal fulmine.
Capitolo XXIV Mentre mi vestivo, riandai col pensiero a quanto era accaduto la sera prima e mi chiesi se non fosse un sogno.
Non mi sentii certa della realtà se non quando ebbi rivisto il signor Rochester ed ebbi riudito dalle sue labbra le sue parole d’amore e le promesse.
Mi guardai nello specchio, pettinandomi, e mi accorsi che non ero più brutta; un’espressione di vita e di speranza mi animava il volto; pareva che i miei occhi avessero fissato la fonte della gioia e preso in prestito lo scintillio delle sue onde cristalline.
Spesso avevo guardato controvoglia il mio padrone, temendo che il mio aspetto gli spiacesse; ma ora ero certa di potergli offrire il viso senza temere che il suo amore si raffreddasse.
Tolsi dall’armadio un vestito estivo semplice e chiaro, e lo indossai; mi parve che nessun abito mi fosse mai stato così bene, perché non ne avevo portato mai nessuno con l’animo tanto esultante di felicità.
Non mi sorprese, quando scesi correndo nel vestibolo, di vedere che una radiosa mattina di giugno splendeva dopo la burrasca della notte, e di sentire, attraverso l’invetriata aperta, il respiro d’una brezza fresca e fragrante.
La natura doveva sorridermi gioconda, ora che ero così felice!
Una mendicante con un bimbo pallidi e laceri tutti e due apparvero sul viale e io corsi a dar loro tutto quello che avevo nella borsa, tre o quattro scellini; tanti o pochi, dovevano dividere il mio giubilo.
Le cornacchie gracchiavano, gli altri uccelli cantavano, ma nulla era più lieto del mio cuore festante.
Mi stupì invece che la signora Fairfax si voltasse a guar darle dalla finestra con viso rattristato e mi chiedesse senza guardarmi: Signorina Eyre, vuole venire a fare colazione?. Durante la colazione si mantenne fredda e riservata, ma io non potei rassicurarla; spettava al signor Rochester dare una spiegazione, e anche lei doveva attendere come attendevo io.
Mangiai quel che potei e poi corsi al piano di sopra, dove incon trai Adèle che usciva dallo studio.
Dove vai?
È l’ora della lezione.
Il signor Rochester mi ha detto di andare in camera mia.
E lui dov’è?
Là dentro mi rispose accennando alla stanza dalla quale era uscita.
Vi entrai e infatti egli era là. Venga a darmi il buongiorno disse.
Avanzai sorridendo e questa volta non ricevetti soltanto una parola fredda o tutt’al più una stretta di mano, ma un abbraccio e un bacio.
Mi pareva naturale e bellissimo di essere amata e accarezzata da lui.
Jane, lei è fiorente, gaia e bella, mi disse veramente bel la, stamane.
È questa la mia pallida e piccola silfide?
È questo il mio granello di pepe?
Questo visino allegro con le fossette nelle guance e le labbra rosee, i capelli morbidi come la seta e gli occhi scuri e radiosi?
Sì, sono io, Jane Eyre, signore. Che sarà presto Jane Rochester aggiunse lui.
Tra quattro settimane, Jane, non un giorno di più; mi ascolta?
Lo ascoltavo, sì, ma non mi capacitavo ancora; mi girava la testa.
Il sentimento che quell’annuncio destò in me era qualche cosa di più forte della gioia, qualche cosa che colpiva e sbigottiva; forse, credo, era quasi paura.
Prima è arrossita, e ora è tutta pallida; perché, Jane?
Perché mi ha dato un nuovo nome, Jane Rochester, e suona così strano!
Sì, la signora Rochester disse. La giovane signora Roche ster, la fidanzata di Fairfax Rochester. Non potrà mai essere, signore; non mi sembra probabile.
Le creature umane non godono mai una felicità completa in questo mondo.
Io non sono nata per avere un destino diverso dai miei simili.
Immaginare che a me venga elargita una sorte tanto bella, è sognare ad occhi aperti, credere a una fiaba.
Che io voglio e posso convertire in realtà.
E comincerò oggi stesso.
Questa mattina ho scritto a Londra al mio banchie re perché mi mandi certi gioielli che ha in custodia e che sono sempre appartenuti alle signore di Thornfield.
Tra un giorno o due spero di poterglieli donare, perché voglio circondarla di tutte le attenzioni, di tutti gli onori che accorderei alla figlia di un Pari, se fossi in procinto di sposarla.
Oh, signore, non pensi ai gioielli! Non voglio sentirne parlare.
I gioielli non sono fatti per Jane Eyre; preferisco non averne.
Le allaccerò io stesso attorno al collo una collana di dia manti e sulla fronte le metterò un diadema; ci starà bene, perché la natura ha impresso su questa fronte il marchio della nobiltà.
Cingerò di braccialetti questi polsi delicati e arricchirò di anelli queste mani di fata.
No, no, signore, pensi ad altro, parli d’altro.
Non mi tratti come se fossi una bellezza, io sono la sua brutta governante quacchera.
Lei è bella, ai miei occhi, e bella come desidera il mio cuore...
delicata ed eterea. Magra e insignificante, vuol dire.
Lei sogna, signore, o si burla di me.
Per l’amor di Dio, non mi canzoni!
Voglio che anche il mondo la riconosca bella continuò con un tono che non fece che accrescere il mio disagio, perché sentivo che o voleva illudere se stesso, o tentava di illudere me.
Vestirò la mia Jane di raso e di trine, le metterò le rose nei capelli e coprirò questo capo adorato con un velo d’inestimabile valore.
E allora non mi riconoscerà più, signore; non sarò più la sua Jane Eyre, ma una scimmia vestita da arlecchino, un corvo con le penne di pavone.
Non so se mi meraviglierebbe di più di vedere lei, signor Rochester, camuffato da guitto, o me stessa in abito di corte.
Io non dico che lei è bello, anche se l’amo molto, anzi troppo per adularla. E perciò non mi aduli.
Ma egli continuò sullo stesso tema, senza curarsi del mio disagio.
Oggi stesso la condurrò in carrozza a Millcote, perché scelga qualche vestito.
Le ho detto che ci sposeremo tra quattro setti mane. Sarà una cerimonia discreta, senza pompa, nella chiesa qua vicino.
Poi raggiungeremo subito Londra, dove ci fermeremo poco, perché voglio condurre il mio tesoro nei paesi del sole, tra i vigneti di Francia e le pianure italiane.
Dovrà vedere tutto quanto vi è di famoso nella storia antica e in quella moderna; deve conoscere la vita delle grandi città ed imparare ad apprezzare se stessa nel paragone con le altre donne.
Viaggerò... e con lei, signore? Soggiorneremo qualche tempo a Parigi, Roma, Napoli; a Firenze, Venezia, Vienna.
Tutti i paesi che ho percorsi voglio tornare a visitarli con lei; ovunque io abbia posato il piede, anche lei lo poserà, piccola silfide.
Per dieci anni ho viaggiato in Europa come pazzo; odio, rabbia e disgusto erano i miei compagni; ora rivisiterò quei luoghi risanato e redento con un angelo al fianco per conforto.
Risi nel sentirlo parlare così.
Non sono un angelo, dissi e non voglio esserlo finché non muoio; voglio essere me stessa.
Signor Rochester, non deve aspettarsi né pretendere di trovare in me nulla di celestiale, per ché rimarrebbe deluso non meno di me se cercassi in lei qualche cosa di divino, ciò che non faccio.
Che cosa si aspetta di trovare in me?
Per qualche tempo forse lei sarà come ora, ma per poco; poi tornerà freddo, capriccioso e severo, e dovrò darmi molta pena per riuscire a piacerle.
Ma quando si sarà abituato a me, forse mi vorrà di nuovo bene...
dico mi vorrà bene, non mi amerà, perché suppongo che il suo amore svaporerà in sei mesi, od anche meno.
Nei libri scritti dagli uomini ho notato che questo periodo è assegnato come limite massimo all’ardore dei mariti. Ma, come compagna e come amica, spero che non diventerò mai sgradevole del tutto agli occhi del mio caro signore.
Sgradevole!
Non amarla più!
Io le vorrò sempre be ne, sempre, e la costringerò a riconoscere che non soltanto le voglio bene, ma che l’amo, di un amore sincero, fervido, costan te.
Lei non è forse capriccioso, signore?
Con le donne che mi piacciono soltanto per il loro viso sono più perfido del diavolo, specie quando m’accorgo che non hanno né anima né cuore e quando, senza saperlo, offrono ai miei occhi lo spettacolo della loro volgarità, della loro insulsaggine, della loro imbecillità o, peggio, della loro malvagità.
Ma quando incontro uno sguardo puro e una lingua eloquente, un’anima di fuoco e un carattere che si piega senza rompersi, flessibile e forte, dolce e resistente, io sono sempre tenero e fedele. Ha mai fatto l’esperienza di un carattere simile, signore?
Ha mai amato una donna come quella che ha descritto?
L’amo ora.
Ma prima di me, ammesso ch’io regga il confronto con un modello così raro?
Non ho mai incontrato una donna che le stesse a pari, Jane; mi piace e mi domina, anche quando sembra che sia lei a sot tomettersi.
Vi è nella sua persona una duttilità che mi seduce e quando accarezzo questa morbida matassa di seta, provo nelle braccia un fremito che mi sale fino al cuore. Sono dominato, conquistato; ma l’influenza che subisco è inesprimibilmente dolce e la cattività alla quale mi sottometto ha un fascino che non troverei in alcun trionfo.
Perché sorride, Jane?
Che significa quell’espressione misteriosa, impenetrabile?
Pensavo, signore, e mi scusi, perché il pensiero è stato involontario, pensavo ad Ercole e Sansone e alle loro incan tatrici...
Ah, così, piccola strega... Basta, signore.
Non vi è più saggezza nelle sue parole di quanta ve ne fosse negli atti di quei due che ho appena nominato.
È probabile, però, che se fossero stati ammogliati, la loro severità come mariti avrebbe offuscato il ricordo della loro tenerezza come innamorati, e così ho paura che accadrà di lei.
Vorrei sapere che cosa mi risponderebbe tra un anno, se le chiedessi un favore che non le convenisse o non le piacesse soddisfare.
Mi chieda qualche cosa, ora, Jane, anche la più piccola cosa...
perché desidero essere pregato! Subito, signore; ho già una domanda pronta.
Parli!
Ma se mi guarda sorridendo in quel modo, sarò costret to ad appagarla prima ancora di sapere di che cosa si tratti, e farò la figura dello sciocco.
No, signore, perché io le chiedo solo questo: non mandi a prendere i gioielli e non mi metta rose tra i capelli; sarebbe lo stesso che guarnire di una trina d’oro il fazzoletto di tela che tiene in mano.
Sarebbe lo stesso che ornare d’oro l’oro fino, lo so. La sua richiesta è appagata... per il momento. Sospenderò l’ordine al mio banchiere.
Ma non ha proprio nulla da domandarmi? Per ora mi ha pregato soltanto di non farle un dono che le avevo offerto. Suvvia, si provi ancora!
Allora, signore, abbia la cortesia di soddisfare la mia curiosità che, riguardo a una certa cosa, si è fatta molto viva. Egli si turbò e disse in fretta: Quale, quale cosa?
La curiosità può essere un pericolo. Sono contento di non aver promesso nulla. Non vi è nessun pericolo nell’accontentarmi, signore.
Parli, Jane, ma preferirei che invece di farmi una domanda curiosa alla quale forse è legato un segreto, lei mi chiedesse metà delle mie sostanze. Suvvia, Re Assuero, che me ne farei di metà delle sue sostan ze? Crede forse che io sia un usuraio ebreo in cerca di un buon investimento in terre? Mi basterebbe la sua confidenza, signore; perché vuole negarmela quando mi dà il suo cuore?
Sia la benvenuta, Jane, se vuole essere a parte di quelle confidenze che sono degne di lei; ma, per carità, non cerchi di caricarsi di un inutile fardello!
Non desideri il veleno, non mi chieda un dono pericoloso!
E perché no, signore?
Mi ha appena detto quanto ami sentirsi soggiogato, quanto le piaccia lasciarsi convincere!
Non crede che farei bene a profittare di questa confessione per cercare di persuaderla con suppliche e blandizie, persino con le lacrime e i rimproveri, se occorre, giusto per sperimentare il mio potere?
La sfido a fare un simile esperimento!
Se passerà i limiti, se presumerà troppo, il gioco sarà subito finito.
Davvero, signore?
Ci rinunzia presto!
Ma perché ora è così scuro in viso?
Quelle ciglia aggrottate sembrano anche più nere e la sua fronte mi ricorda una straordinaria immagine poetica che ho trovato in un libro: un fosco cumulo di nubi.
Sarà così, una volta ammogliato, signore?
E se lei sarà così una volta maritata, io, come cristiano, devo rinunciare al progetto di unirmi a uno spirito, o a una salamandra.
Ma che cosa voleva domandarmi, folletto? Su, me lo dica!
Ora non è nemmeno più cortese; ma io amo più la rudez za dell’adulazione e preferisco essere un folletto anziché un angelo. Ecco che cosa volevo chiedere: perché si è dato tanto da fare per indurmi a credere che voleva sposare la signorina Ingram?
È tutto qui?
Confesso che temevo di peggio?
disse rasse renandosi, e con un sorriso mi pose teneramente la mano sui capelli, come se vedesse dileguarsi un pericolo.
Credo di poterlo confessare continuò anche a rischio, Jane, di farla andare un po’ in collera...
ho visto come prende fuoco quando è indignata! Ieri sera, al chiaro di luna, era tutta ardire quando imprecava contro il destino ed asseriva d’essere mia uguale. A proposito, Jane, è stata lei la prima a fare l’offerta.
Sì, sono stata io. Ma torniamo al punto, per favore.
La signorina Ingram...
Ebbene, ho corteggiato la signorina Ingram perché volevo fare innamorare lei, Jane; volevo renderla innamorata di me pazzamente come io lo ero di lei, e sapevo che la gelosia sarebbe stata la migliore alleata per giungere allo scopo.
Magnifico! Ma come la rimpicciolisce tutto questo!
Ora lei ai miei occhi non è più grande del mio dito mignolo.
È una ver gogna, uno scandalo che abbia agito così!
Non si curava affatto dei sentimenti della signorina Ingram?
I sentimenti di Blanche sono riassunti in uno solo: l’orgoglio, e questo deve essere umiliato.
Era gelosa, Jane? Non ne parliamo, signor Rochester.
Del resto, non è cosa che debba interessarla.
Mi risponda sinceramente ancora una volta: è sicuro che la signorina Ingram non soffra per le diso neste lusinghe di cui lei l’ha circuita?
Non si sentirà umiliata e abbandonata? No, di certo!
Non le ho detto che, al contrario, è stata lei a respingermi? La sua fiamma si raffreddò, o meglio si estinse in un momento, quando le dissero che non ero ricco. Lei ha un curioso modo di ragionare, signor Rochester!
Ha una mente calcolatrice, e temo che i suoi principi, almeno su certe cose, siano stravaganti! I miei principi non sono mai stati educati, Jane, e può darsi che, per mancanza di cure, si siano un po’ guastati.
Mi risponda seriamente: posso accettare il grande bene che mi è stato offerto senza temere che altri soffra le pene e le amarezze che io stessa ho conosciuto?
Sì, lo può, mia cara.
Nessun altro al mondo nutre per me un amore puro come il suo, poiché io credo nel suo affetto, Jane, che è come un balsamo per l’animo mio.
Premetti le labbra sulla mano che egli mi aveva posato sulla spalla. Lo amavo, sì; lo amavo molto, molto di più di quanto osassi confessare, e di quanto si possa esprimere a parole.
Mi chieda qualche altra cosa disse lui. È una gioia per me essere pregato, e cedere. Avevo già un’altra domanda pronta.
Comunichi le sue intenzioni alla signora Fairfax, signore; mi ha vista ieri sera nel vestibolo con lei, ed è rimasta male. Le dia qualche spiegazione prima ch’io la riveda, perché mi addolora d’essere mal giudicata da una così brava donna.
Salga in camera e si metta il cappello mi rispose.
Vorrei condurla a Millcote, questa mattina, e mentre si prepara io informerò la signora. Chissà se pensa che la sua cara Jane si è perduta per amore? Penserà che io ho dimenticato la mia condizione e lei la sua, signor Rochester.
Che condizione!
Il suo posto, Jane, è nel mio cuore e guai a chi oserà offenderla, ora o in avvenire!
Vada, adesso.
Fui pronta in un momento e quando sentii il signor Rochester uscire dal salotto della vedova, corsi giù dalle scale.
La vecchia signora era stata interrotta durante la sua solita lettura delle Sacre Scritture, come indicava la Bibbia ancora aperta sul tavolo e gli occhiali posati lì accanto.
Ma per il momento sembrava aver dimenticato l’occupazione sospesa all’entrare del signor Rochester; gli occhi fissi sulla parete esprimevano la meraviglia di uno spirito tranquillo che una notizia straordinaria è venuta a turbare.
Vedendomi si alzò, fece uno sforzo per sorridere e mormorò confusamente qualche parola di congratulazione; ma il sorriso si spense subito sulle sue labbra e la frase rimase incompleta.
Si rimise gli occhiali, chiuse la Bibbia e allontanò la sedia dal tavolo.
Sono così sorpresa, signorina Eyre, cominciò che non so quasi che cosa dire.
Non ho sognato, è vero?
Qualche volta mi assopisco, quando sto qui sola, e mi figuro cose che non sono mai accadute.
Spesso, in quel dormiveglia, ho creduto di vedere mio marito entrare e sedersi qui vicino a me, e l’ho anche udito chiamarmi Alice, come soleva fare.
Ma ora mi dica se è proprio vero che il signor Rochester le ha chiesto di sposarlo.
Non si burli di me, ma mi pare davvero che egli sia venuto qui cinque minuti fa e mi abbia detto che tra un mese lei sarà sua moglie.
Ha detto anche a me la stessa cosa risposi.
Davvero!
E lei gli crede?
Ha accettato? Sì.
Mi guardò sbalordita.
Non l’avrei mai creduto.
È un uomo fiero, tutti i Rochester lo sono stati e suo padre, almeno, era attaccato al denaro.
Anche lui, del resto, è sempre stato giudicato parsimonioso.
E vuole sposarla?
Così mi ha detto.
Mi esaminò quant’ero lunga e lessi nel suo sguardo che non trovava in me alcuna attrattiva capace di risolvere l’enigma.
Non riesco a capire? riprese.
Ma deve essere vero, poiché lo dice.
Però, come si spieghi, proprio non lo so.
Si dice che in questi casi sia consigliabile una parità di censo e di beni, e poi ci sono vent’anni di differenza tra lei, Jane, e il signor Rochester.
Potrebbe quasi essere suo padre! Questo poi no, signora Fairfax?
esclamai risentita. Non sembra davvero mio padre.
Nessuno, vedendoci insieme, può supporlo nemmeno per un momento.
Il signor Rochester pare giovane, e lo è, come un uomo di venticinque anni.
Ed è davvero per amore che vuole sposarla?
Ero così irritata dalla sua freddezza e dal suo scetticismo, che mi vennero le lacrime agli occhi.
Mi rincresce di averla rattristata, continuò la vedova ma è tanto giovane e conosce così poco gli uomini, che volevo metterla in guardia.
C’è un vecchio proverbio che dice: Non è tutt’oro quello che riluce e in questo caso temo che accadrà qualche cosa di molto diverso da ciò che lei e il signor Rochester si aspettano.
Perché? Sono forse un mostro? dissi.
È forse impossibile che il signor Rochester nutra per me un affetto sincero?
No, lei è una cara ragazza e si è anche fatta molto graziosa in questi ultimi tempi.
Credo che il signor Rochester l’ami; mi sono sempre accorta che aveva per lei una preferenza e qual che volta quella spiccata simpatia mi ha un po’ impensierita, tanto che, per il suo bene, ho voluto metterla in guardia; ma mi ripugnava insinuare in lei il sospetto del male.
Sapevo che un simile avvertimento l’avrebbe urtata, forse offesa, e inoltre la sua discrezione, la sua profonda modestia e il suo buonsenso mi assicuravano che avrebbe saputo difendersi da sé.
Non posso dirle come sono rimasta ieri sera quando, dopo averla cercata inutilmente in tutta la casa, e sapendo che anche il signor Roche ster era fuori, l’ho vista rientrare con lui a mezzanotte!
Be’, ora non ci pensi più la interruppi spazientita. Basta che tutto sia finito bene. Speriamolo, che tutto finisca bene disse lei; ma mi creda, lei non sarà mai troppo prudente.
Cerchi di tenere il signor Rochester a una certa distanza e diffidi di se stessa quanto di lui.
Un gentiluomo del suo rango difficilmente sposa la propria governante.
Stavo davvero per irritarmi, quando per fortuna Adèle entrò correndo.
Mi lasci venire a Millcote, mi lasci venire a Millcote esclamò.
Il signor Rochester non vuole, eppure c’è posto abbastanza nella carrozza nuova.
Gli chieda di lasciarmi venire, signorina!
Certo, Adèle risposi, e mi affrettai ad uscire, felice di sot trarmi ai deprimenti consigli della vedova.
La carrozza era pronta; stava arrivando davanti all’ingresso e il signor Rochester passeggiava sul marciapiede seguito da Pilota.
Adèle può venire con noi, non è vero, signore? Le ho detto di no, non voglio seccature!
Voglio solo lei, signorina Eyre.
La lasci venire, signor Rochester, la prego; sarebbe meglio.
No, è un impiccio!
Lo sguardo e il tono erano perentori, e io lo fissai perplessa, ancora sotto la sgradevole impressione degli ammonimenti della signora Fairfax. Qualche cosa di incerto e di indefinito aveva offuscato le mie speranze e avevo quasi perduto la convinzione di poter esercitare su di lui la mia volontà.
Stavo per ubbidire macchinalmente, senza ulteriori rimostranze, ma nell’aiutarmi a salire in carrozza egli mi guardò.
Che cosa c’è? mi disse.
Dov’è andata tutta la sua conten tezza?
Vuole davvero che la bambina venga con noi?
Le rincresce tanto di lasciarla a casa? Sarei contenta che venisse, signore.
Allora corri a prendere il cappello e torna qui come una freccia disse egli ad Adèle.
La piccina non se lo fece dire due volte e corse via.
Dopo tutto, rinunciare a un po’ d’intimità per una mattina non è poi un male irrimediabile, visto che tra poco reclamerò da lei pensieri, affetto e compagnia per tutta la vita.
Adèle, quando si fu arrampicata in carrozza, cominciò a baciarmi, volendo dimostrare la sua gratitudine per la mia intercessione, ma fu subito relegata in un cantuccio a lato del signor Rochester.
Allora cominciò a sporgere la testa per guar darmi, intimidita da un vicino così severo, al quale non osava rivolgere domande né comunicare le proprie impressioni.
La lasci venire vicino a me dissi; lì le darà noia e da questa parte c’è più posto.
Me la porse come se fosse stata un cucciolo. La manderò ugualmente in collegio!
esclamò, ma sor rideva.
Adèle udì e chiese se sarebbe andata in collegio sans mademoiselle.* Sì, le rispose lui proprio sans mademoiselle, perché la conduco con me nella luna.
Cercherò una caverna in una delle valli bianche intorno alle cime dei vulcani e là la signorina vivrà con me, sola con me.
Ma non avrà nulla da mangiare; vuole farla morire di fame? domandò Adèle.
Andrò a raccogliere manna per il pranzo e per la cena; le pianure e le colline della luna sono tutte coperte di manna, Adèle.
Avrà freddo; come farà a scaldarsi?
Nella luna il fuoco esce dalle montagne; quando avrà fred do, la porterò in cima a una montagna e la poserò sull’orlo di un cratere.
Oh, qu’elle y sera mal...
peu confortable!** E poi i suoi vestiti si consumeranno; come farà ad averne altri?
* Senza la signorina. ** Oh, come vi si troverà male... è poco comodo! Il signor Rochester si finse imbarazzato.
Uhm!
Tu come faresti, Adele?
disse.
Lambiccati un po’ il cervello per trovare un espediente...
Credi che una nuvola bianca o rosa potrebbe servire per farne un vestito?
E da un pezzo d’arcobaleno non si potrebbe ricavare una bella sciarpa?
Sta molto meglio dov’è concluse Adèle dopo aver riflettuto.
E poi si annoierebbe a vivere sola con lei nella luna.
Se fossi la signorina, non acconsentirei a seguirla. Ma lei ha consentito, mi ha dato la sua parola. Come farete ad andare nella luna?
Non ci sono strade che vi conducano, c’è soltanto l’aria e nessuno di voi due sa volare.
Adèle, guarda quel campo.
Avevamo passato i cancelli di Thornfield e correvamo sulla bella strada di Millcote; la burrasca aveva fatto scomparire la polvere e le siepi e gli alberi, rinfrescati dalla pioggia, verdeg giavano ai due lati della via.
In quel campo, Adèle, passeggiavo una sera, quindici giorni or sono...
la sera del giorno in cui mi hai aiutato a falciare il fieno nell’orto.
E siccome ero stanco, mi sedetti sulla barriera a riposa re; mi tolsi di tasca un taccuino e la matita e cominciai a scrivere il racconto della disgrazia che mi è capitata tanto tempo fa e il desiderio che avevo di giorni migliori.
Scrivevo in fretta, benché cominciasse ad annottare, quando qualcuno apparve sul sentiero e si fermò a pochi passi da me.
Guardai quella figura, che era piccina e con un velo sottile sulla testa. L’invitai ad avvicinarsi e subito mi venne davanti.
A parole non ci dicemmo nulla, ma io lessi nei suoi occhi e lei nei miei, ed ecco che cosa ci narrammo in quel muto colloquio. Era una fata e veniva dal paese delle silfidi, mi disse. E il suo scopo era di farmi felice.
Io dovevo lasciare il mondo e seguirla in un luogo solitario, come la luna, per esempio, e con la testa mi indicava la falce argentea che si alzava sopra i colli di Hay; fu lei a raccontarmi che lassù c’erano caverne di alabastro e valli bianche dove si poteva abitare.
Le dissi che l’avrei seguita volentieri, ma le ricordai, come hai fatto tu con me, che non avevo ali per volare.
Oh rispose la fata non importa. Ecco un talismano che rimuoverà tutti gli ostacoli e mi porse un cerchietto d’oro. Mettilo al quarto dito della mano sinistra, e io sarò tua e tu sarai mio. Lasceremo la terra e troveremo lassù il nostro paradiso. Così concluse la fata accennando di nuovo alla luna.
Quell’anello, Adèle, ora l’ho in tasca, sotto l’apparenza di una sterlina, ma intendo trasformarlo di nuovo in anello.
Che c’entra la signorina in tutto questo? Non me ne importa della fata. Lei ha detto che voleva condurre la signorina nella luna. La signorina è una fata rispose egli con fare misterioso.
Qui mi affrettai ad ammonire Adèle di non dare retta a quella favola e lei, rivelando un fondo di genuino scetticismo francese, accusò il signor Rochester d’essere un vrai menteur* e dichiarò di non tenere in alcun conto i suoi contes de fées** perché du reste, il n’y avait pas de fées, et quand-même il y en avait,*** non si sarebbero mostrate a lui, tanto meno per donargli un anello o per offrirgli di andare a vivere nella luna.
L’ora che passammo a Millcote mi riuscì poco gradita; il signor Rochester volle che entrassi in un negozio di sete, per scegliervi una mezza dozzina d’abiti; io, che non ne avevo alcuna voglia, lo pregai di lasciarmi rimettere a un’altra volta quella scelta; ma no, dovetti ubbidire.
Tutto quello che ottenni, dopo molte suppliche, fu di ridurre il numero dei vestiti da sei a due, ma quei due giurò che li avrebbe scelti lui.
Lo osservai preoccupata mentre con gli occhi frugava nel mucchio delle stoffe più vivaci; alfine si decise per una morbida seta color ametista e per un raso color pesco.
Ripresi nervosamente a parlargli sottovoce, dicendogli che tanto valeva comperarmi un vestito d’oro e un cappello d’argento, per ché mai e poi mai avrei osato portare quelle stoffe.
Dopo molto discutere, poiché era irremovibile come un masso, lo convinsi a scegliere invece un sobrio vestito di raso nero e uno di seta grigio perla.
Per il momento possono andare mi disse. Ma in seguito lei dovrà risplendere come un’aiuola fiorita.
Trassi un respiro di sollievo, quando riuscii a farlo uscire prima dal negozio di seterie e poi da quello dell’orefice; più mi faceva doni, più il viso mi si copriva di rossore per il disagio, o meglio l’umiliazione che provavo.
Finalmente risalimmo in carrozza; mentre mi abbandonavo stanca e febbricitante sul sedile, mi rammentai ad un tratto di ciò che in quel farraginoso susseguirsi * Un vero bugiardo. ** Racconti di fate.
*** Del resto, non ci sono fate; e quand’anche ce ne fossero… di eventi tristi e lieti avevo del tutto dimenticato: cioè della lettera di mio zio John Eyre alla signora Reed, e della sua intenzione di adottarmi e di nominarmi sua erede.
Sarebbe un sollievo pensai poter disporre d’un po’ di denaro mio; non posso sop portare di essere vestita come una bambola dal signor Rochester e di vedermi inondata, come Danae, da una pioggia d’oro. Non appena a casa, scriverò a Madera e dirò allo zio John che sto per maritarmi. Avessi anche solo la prospettiva di poter un giorno accrescere il patrimonio del signor Rochester, sopporterei più facilmente di essere per ora a suo carico. Alquanto sollevata da questa idea, che misi in esecuzione scrivendo a Madera il giorno stesso, osai incontrare di nuovo lo sguardo del mio padrone e innamorato, che cercava ostinatamente il mio, benché io lo evi tassi. Egli mi sorrise e mi parve che il suo sorriso somigliasse a quello che un sultano, in un momento tenero e felice, concede ad una schiava arricchita dal suo oro e dalle sue gemme. Gli strinsi la mano che sempre cercava la mia e quando la lasciai libera era tutta arrossata dalla mia stretta appassionata. Non deve guardarmi così dissi; e se continua, porterò sino all’ultimo giorno i miei vecchi vestiti di Lowood e mi sposerò con quest’abito di cotone lilla.
Con la seta color perla può farsi una vestaglia e con il raso nero tutta una serie di panciotti.
Egli rise, strofinandosi le mani.
Non è un piacere vederla e sentirla parlare?
esclamò.
Com’è originale!
Com’è piccante!
Non cambierei questa ragaz zina inglese per tutto il serraglio del Gran Turco con il suo tesoro di occhi di gazzella, forme da Urì e tutto il resto! Quell’allusione mi dispiacque e, di nuovo risentita, dissi: Non voglio davvero tenerle luogo di un serraglio!
E quindi non si immagini che io possa equivalerlo.
Se ha un debole per quel genere di donne, corra senza indugio nei bazar di Istanbul e dedichi all’acquisto di un po’ di schiave il denaro che sembra non sappia come impiegare qui.
E che cosa farebbe, Jane, mentre io sarei occupato a contrattare un po’ di tonnellate di carne e un assortimento di occhi neri?
Mi preparerei per partire come missionaria, al fine di predi care la libertà a coloro che vivono schiavi, come le ospiti del suo harem, per esempio.
Mi introdurrei tra quelle donne e le inciterei alla rivolta; e lei, pascià a tre code, in un baleno si troverebbe incatenato e non consentirei a scioglierla da quei lacci finché non avesse firmato uno statuto, il più liberale che un despota abbia mai ideato.
Non rifiuterei d’essere suo prigioniero, Jane!
Ma io non avrei misericordia, signor Rochester, specie se mi supplicasse guardandomi come fa ora.
Uno sguardo simile mi rivelerebbe che qualunque statuto le facessi firmare con la forza, il suo primo atto, non appena libero, sarebbe di violarne le condizioni.
Ma, Jane, che cosa vuole da me?
Temo che, oltre il matri monio celebrato all’altare, lei mi voglia imporre un’altra ceri monia più privata.
Vuole stipulare, vedo, speciali condizioni; quali sono?
Le chiedo soltanto d’avere la mente sgombra dai ricordi e dalle convenzioni che invece l’affollano.
Ricorda ciò che mi ha detto di Céline Varens? Dei brillanti e degli scialli che le regalava? Ebbene, io non voglio essere la sua Céline Varens inglese.
Continuerò a fare da governante ad Adèle, così guadagnerò il vitto e l’alloggio e inoltre trenta sterline all’anno.
Provvederò al mio guardaroba con quel denaro e lei non mi darà altro che… Altro che...? Il suo affetto, e se in cambio le do il mio, saremo pari.
Non c’è che dire, quanto a impudenza e orgoglio lei non ha l’eguale esclamò egli.
Frattanto eravamo pressoché arrivati a Thornfield. Vuole pranzare con me, oggi?
mi chiese, mentre varcavamo i cancelli del parco.
No, grazie, signore.
E perché no, grazie, se posso chiederlo?
Non ho mai pranzato con lei, signore, e non vedo perché dovrei farlo, fino a quando...
Fino a quando...?
Si diverte a parlare a metà! Fino a quando non potrò fare altrimenti.
Crede che mangi come un orco, per aver paura a tenermi compagnia a tavola?
Non suppongo nulla di simile, signore; ma desidero conti nuare come al solito per un altro mese.
Lei smetterà subito di fare l’istitutrice!
Le chiedo scusa, signore, ma non smetterò.
Continuerò semplicemente come al solito.
Le starò lontana tutto il giorno, come sono stata abituata a fare, e lei potrà farmi chiamare alla sera, quando vorrà vedermi; allora verrò, ma non in un altro momento.
Ho bisogno di fumare, o di fiutare tabacco per farmi coraggio o pour me donner une contenance,* come direbbe Adèle.
Ma sfortunatamente non ho né l’astuccio dei sigari né la tabacchiera.
Mi ascolti, piccola tiranna, ora è il suo momento, ma dopo verrà il mio e quando mi sarò impadronito di lei per davvero e per sempre, la legherò a una catena come questa , per modo di dire, s’intende.
Sì, piccola strega, la terrò sul mio cuore, come un gioiello inestimabile.
Mi disse questo aiutandomi a scendere dalla carrozza, e mentre poi prendeva in braccio Adèle, io raggiunsi il vestibolo e mi ritirai in camera mia.
Non lo rividi più fino alla sera, quando fui chiamata in sua presenza, dopo cena e non prima, come gli avevo chiesto.
Avevo pronta per lui un’occupazione, essendo decisa a non passare tutta la sera in un colloquio a due.
Ricordavo che aveva una bella voce e sapevo che, come tutti coloro che cantano bene, si divertiva a cantare.
Io invece non possedevo quella dote e nemmeno ero, secondo il suo giudizio di critico imparziale, una buona musicista; ma mi piaceva molto ascoltare un po’ di musica.
Non appena il crepuscolo, ora romantica, cominciò a stendere il suo scuro velo stellato davanti alle invetriate, aprii il pianoforte e lo pregai di cantare. Mi rispose che ero un essere capriccioso e che avrebbe cantato un’altra sera; ma io insistetti, dicendogli che nessuna sera poteva essere più propizia.
Le piace la mia voce?
mi domandò.
Molto.
Non amavo lusingare la sua vanità, assai suscettibile a quel riguardo, ma per una volta giudicai bene farlo.
Allora, Jane, lei mi accompagnerà al pianoforte.
Certo, signore, proverò.
Mi sedetti davanti alla tastiera e trassi i primi accordi, ma subito egli mi fece alzare dallo sgabello, chiamandomi strimpel latrice.
Dopo avermi spinta da parte senza cerimonie , prese il mio posto e si accompagnò * Per darmi contegno.
da sé, perché oltre che cantare sapeva anche suonare bene.
Io mi rifugiai nel vano della finestra e mentre lasciavo vagare lo sguardo sugli alberi immoti e sui prati bui, dietro a me si levarono le note di una dolce canzone che diceva così: L’amore più fedele Che abbia infiammato un cuore Spandeva in ogni mia vena L’onda della vita.
L’arrivo dell’amata era la mia speranza, La sua partenza era la mia pena; E che un giorno il suo passo potesse ritardare Era un timore che tutto mi agghiacciava.
Essere amato come io l’amavo Era il mio sogno più ardente e vivo Ed ogni sforzo mi pareva lieve Pur di raggiungere tale felicità.
Ma vasto, impraticabile Era lo spazio che ci divideva, Irto di rischi come le onde Verdi e schiumose del grande Oceano.
Spiriti maligni lo popolavano Come briganti nascosti nel folto, Potere e Diritto, Odio e Dolore Ci dividevano. Sfidai il pericolo, Sprezzai gli ostacoli, Non prestai fede ai presentimenti E passai oltre le minacce e i moniti. Il mio arcobaleno sorse nel cielo. Io fui assorto in un sogno radioso Tanto splendeva davanti ai miei occhi Quel chiaro figlio della pioggia e del sole. Ancora brilla sulle nubi scure Questa mia gioia dolce e solenne; Poco mi turba l’approssimarsi D’altre sventure, d’altri dolori.
Io non le temo in questo istante Anche se tutto ciò che ho scacciato Può ritornare su ali robuste Per minacciare nuove vendette.
L’Odio orgoglioso potrà colpirmi, Oppormi il Diritto alte barriere E il torvo Potere con sguardo irato Proclamare ancora eterna inimicizia.
Ma la mia amata con nobile fede Nella mia mano ha posto la sua Ed ha giurato che una sacra unione Deve intrecciare le nostre esistenze.
Ella ha giurato col suggello d’un bacio Con me di vivere e di morire: Ho dunque alfine la felicità Poiché, come amo, così sono amato.
La canzone era finita ed egli si alzò e mi si avvicinò.
Vidi sul suo volto acceso un’espressione tenera e appassionata ed una fiamma ardente nei suoi occhi di falco.
Per un momento temetti di cedere, poi mi ripresi.
Non volevo scene sentimentali né dichiarazioni audaci, e invece ne ero proprio minacciata; dovevo preparare un’arma di difesa...
affilai la lingua e, quando mi fu accanto, gli chiesi con asprezza chi volesse sposare. È una strana domanda in bocca alla mia cara Jane!
Ah, sì? A me pare molto naturale e necessaria.
Ha par lato della sua futura moglie che sarebbe morta con lei, signor Rochester.
Che cosa significa una frase simile?
Io non ho alcuna intenzione di morire con lei, può esserne certo.
Ma tutto ciò che desidero, tutto quanto chiedo è che lei, Jane, viva con me!
La morte non è per le creature come lei! Certo che lo è.
Ho quanto lei il diritto di morire quando sarà il mio momento; ma aspetterò senza fretta che quel momento venga.
Non voglio anticiparlo. Mi vuole perdonare per questo egoistico pensiero e suggel lare il perdono con un bacio?
No; preferirei essere scusata.
Allora mi chiamò cattiva creatura; poi aggiunse che qua lunque altra donna si sarebbe sciolta in lacrime di tenerezza sentendo cantare così le proprie lodi.
Lo assicurai che infatti ero molto dura e inflessibile e che spesso mi avrebbe trovata tale; inoltre, desideravo mostrargli tutti i lati bizzarri del mio carattere prima che fossero trascorse quelle quattro settimane, affinché si rendesse pienamente conto della scelta fatta, mentre era ancora in tempo a ritirarsi.
Vuole calmarsi ed essere ragionevole?
Sì, starò quieta, se le fa piacere; quanto all’essere ragionevole, mi lusingo d’esserlo stata fino ad ora.
Egli mi lanciò un’occhiata spazientita. Benissimo pensai.
Sbuffi e si indigni pure; ma sono certa che questo è il migliore sistema da adottare con lui.
Io l’amo più di quanto possa dire, ma non voglio cadere in un eccesso di sentimentalismo e con l’asprezza della mie risposte terrò lontano anche lui dal precipizio; inoltre, serberò tra noi una distanza molto utile ad entrambi.
A poco a poco riuscii a farlo veramente andare in collera e quando, esasperato, egli si ritirò nell’angolo opposto della stanza, mi alzai e dissi col solito tono rispettoso: Le auguro la buonanotte, signore e me la svignai.
Seguii questo sistema per tutte le quattro settimane di attesa, e con ottimo esito.
Naturalmente ciò lo rendeva irritabile e di cattivo umore, ma mi accorgevo che in fondo quel mio modo di fare non gli dispiaceva e che una sottomissione da agnellino, una dolcezza da tortora, oltre che stimolare le sue tendenze al dispo tismo, non gli sarebbero andate altrettanto a genio, né avrebbero altrettanto soddisfatto il suo criterio e il suo buonsenso.
In presenza di altre persone, ero come prima deferente e taciturna, perché una condotta diversa sarebbe stata reprensibile; ma nei nostri colloqui serali lo tormentavo e lo affliggevo.
Egli continuava a farmi chiamare non appena l’orologio batteva le sette, ma, quando comparivo, non mi accoglieva più con dolci parole come amore e diletta; le espressioni migliori che mi rivolgeva erano bambola provocante, folletto capriccioso, spirito incostante e così via.
Invece di carezze ricevevo smor fie, invece di strette di mano pizzicotti nel braccio e invece d’un bacio sulla guancia tiratine d’orecchi.
Ma così andava bene; per il momento preferivo di gran lunga quegli sgarbi alle tenerezze.
Vedevo che la signora Fairfax mi approvava e che le sue pre occupazioni a mio riguardo erano svanite, e ciò era per me la migliore prova della saggezza del mio modo d’agire. Ogni tanto il signor Rochester affermava che era stanco e stufo e minacciava atroci vendette in un futuro ormai vicino.
Io ridevo di sottecchi a quelle minacce.
Se riesco ora ad imporgli d’essere ragionevole, pensavo ne sarò capace anche dopo; e se un sistema perderà la propria efficacia, ne troverò un altro.
Tuttavia il mio compito non era facile; spesso avrei preferito compiacerlo, anziché irritarlo.
Il mio futuro marito stava diven tando per me tutto il mio mondo, e di più ancora, quasi la mia speranza nell’eternità.
Egli si era frapposto tra me e ogni pensiero religioso, esattamente come un’eclisse che oscura all’uomo la vista del sole.
Non sapevo, in quei giorni, vedere Dio nella sua creatura, perché di quella creatura avevo fatto un idolo.
Capitolo XXV Il mese di attesa era trascorso; le sue ultime ore erano contate. Nulla più avrebbe ritardato il giorno che si avvicinava... il giorno delle mie nozze, e tutto era pronto per la cerimonia.
Io, per lo meno, non avevo più nulla da fare.
Ecco là i miei bauli pronti, chiusi e disposti in fila lungo il muro della mia camera; il giorno dopo, a quell’ora, sarebbero stati in viaggio verso Londra, ed io con loro ; o meglio, non io, ma una certa Jane Rochester, una persona che non conoscevo ancora.
Non restava che da incollare i cartellini con gli indirizzi, quattro in tutto, che erano già pronti in un cassetto. Il signor Rochester aveva scritto da sé quegli indirizzi: Signora Rochester, albergo...
Londra; ma non avevo ancora potuto decidermi a incollarli, o a farli incollare sui bauli.
La signora Rochester!
Non esisteva ancora, non sarebbe nata fino al giorno dopo, verso le otto di mattina; ed io volevo essere certa che nascesse viva, prima di riconoscerle la proprietà di tutte quelle cose.
Era già molto che nello spogliatoio, di faccia alla specchiera, i vestiti che si diceva fossero suoi avessero preso il posto del mio abito nero di Lowo od e del cappello di paglia; perché certo quella veste nuziale color perla e quel velo vaporoso appesi al mio attaccapanni non mi appartenevano.
Chiusi la porta per non vedere quella seta e quel velo che sembravano fantasmi e che, nella penombra della stanza, a quell’ora di sera erano le nove mandavano uno strano scintillio.
Vi lascerò sole dissi chiare apparizioni.
Sono febbricitante; fuori, sento soffiare il vento e voglio uscire per sentirne la carezza.
Non era soltanto il trambusto dei preparativi a rendermi nervosa, né il grande cambiamento che s’avvicinava, l’idea della nuova vita che avrebbe avuto inizio l’indomani; queste due circo stanze contribuivano, senza dubbio, a darmi quell’inquietudine, quell’eccitazione che mi spingeva a errare nel giardino buio a ora così tarda; ma ve ne era una terza che determinava più delle altre il mio stato d’animo.
La mia mente era tormentata da uno strano pensiero.
La sera prima era accaduto qualche cosa che non riuscivo a capire.
Nessuno aveva visto o udito nulla all’infuori di me; durante la giornata il signor Rochester era uscito di casa e a sera non era ancora ritornato; i suoi affari lo avevano chiamato in una delle sue proprietà , affari che doveva sbrigare di persona, prima della progettata partenza dall’Inghilterra.
Ed io aspettavo il suo ritorno, ansiosa di togliermi quel pensiero dalla mente e di cercare con lui la soluzione dell’enigma che mi tormentava.
Rimani con me fino al suo ritorno, lettore, e sarai a parte della confidenza, quando gli rivelerò il mio segreto.
Mi diressi verso l’orto, per trovare riparo dal vento che aveva soffiato tutto il giorno senza portarci nemmeno un po’ di pioggia.
Invece di scemare, col calar della notte la sua violenza aumentava, facendo stormire gli alberi, che si piegavano tutti dalla stessa parte, senza poter voltarsi in altra direzione e riuscendo sì e no una volta in un’ora a raddrizzarsi, tanta era la forza delle raffiche che inclinavano i loro rami verso settentrione; le nuvole correvano rapide e dense da un polo all’altro e in quella giornata di luglio non s’era visto un lembo di cielo azzurro.
Provavo un piacere selvaggio a correre così spinta dal vento e a stordire il mio spirito turbato in mezzo al torrente d’aria che mi rombava attorno riempiendo lo spazio da ogni lato.
In fondo al vialetto dei lauri, mi trovai di fronte all’ippocastano colpito dalla folgore; era nero e secco e il tronco spezzato in due mostrava uno squarcio pauroso.
Le due parti non erano del tutto staccate l’una dall’altra, perché le solide radici e la base ancora ferma le tenevano unite, ma la vita comune era distrutta, la linfa non poteva più scorrere; da ogni lato i rami ricadevano morti e le tempeste del prossimo inverno avrebbero di certo abbattuto per sempre l’ippocastano, ma per ora quei due monconi formavano ancora un albero, anche se un albero in rovina.
Fate bene a tenervi unite dissi, come se le due parti dell’ar boreo gigante fossero esseri viventi e potessero ascoltarmi.
Credo che anche schiantate e annerite come siete, conserviate ancora un po’ di vita, che nasce dall’unione delle vostre fedeli e oneste radici; non vi ricoprirete più di verdi foglie, gli uccelli non faranno più nidi né canteranno più tra i vostri rami, il tempo del piacere e dell’amore è passato, ma voi non siete disperate, perché ognuno di voi ha un compagno che gli rimane accanto col suo affetto nella rovina.
Mentre guardavo l’albero, la luna apparve un istante, tutta arrossata e velata dalle nubi, nello spicchio di cielo tra i monconi; parve fissarmi un attimo con uno sguardo lugubre, poi scomparve di nuovo dietro la coltre della nuvolaglia.
Per un momento il vento cadde attorno a Thornfield, ma in lontananza il suo gemito triste trascorreva ancora sopra i boschi e l’acqua, e tutto era tanto malinconico che mi allontanai correndo. Mi aggirai nell’orto, raccogliendo ogni tanto le mele cadute sull’erba ai piedi delle piante; mi divertii a separare quelle mature dalle altre e poi le portai in casa e le riposi in dispensa.
Dopo di che entrai in biblioteca per assicurarmi che il fuoco fosse acceso perché, sebbene fosse estate, sapevo che in una sera così triste il signor Rochester avrebbe gradito di trovare un bel fuoco, ritornando a casa.
Sì, il caminetto era acceso e ardeva bene; vi accostai la poltrona ed anche un tavolino, chiusi i cortinaggi e feci portare le candele.
Quando questi preparativi furono ter minati, ero più inquieta che mai; non riuscivo a stare seduta, né a rimanere in casa.
L’orologio della biblioteca e la pendola del vestibolo batterono le dieci.
Com’è tardi! esclamai tra me.
Andrò fino ai cancelli; c’è un po’ di luna, a momenti, così non farò tutta la strada al buio.
Forse egli sta per arrivare, e andandogli incontro abbrevierò l’attesa.
Il vento soffiava tra i grandi alberi che fiancheggiavano i can celli; ma, sia a sinistra che a destra, fin là dove giungeva l’occhio, la strada era silenziosa e solitaria; non fosse stato per le ombre che la luna vi gettava ogni tanto, uscendo dalle nuvole, sarebbe sembrata una lunga attesa.
Una lacrima puerile mi velò la vista, una lacrima di delusione e di impazienza.
L’asciugai, vergognandomi di me stessa, e feci qualche passo; la luna era scomparsa del tutto dietro fitti nuvo loni, la notte si fece ancora più buia e il vento portò le prime gocce di pioggia.
Oh, se arrivasse!
Se arrivasse?
esclamai colta da tristi presentimenti.
L’avevo aspettato per l’ora del tè, e invece era notte e non tornava ancora.
Che cosa l’aveva trattenuto?
Gli era forse accaduto un incidente?
Allora ricordai l’avvenimento della notte prima, e l’interpretai come un annunzio di sventura.
Temevo che le mie speranze fossero troppo belle per avverarsi ed ero stata tanto felice negli ultimi tempi, che ora avevo paura che la mia buona stella, oltrepassato il vertice della sua parabola, fosse già al declino.
Non posso tornare in casa pensavo.
Non sarei capace di rimanere accanto al fuoco, sapendolo fuori con questo brutto tempo! Meglio stancarmi le membra, che tormentarmi il cuore... Voglio andargli incontro.
Così, mi misi in cammino a passo rapido, ma non andai lon tano; non avevo ancora percorso un quarto di miglio, che udii un serrato rumore di zoccoli, e infatti ecco avanzare al galoppo un cavaliere con un cane che gli correva accanto.
Basta con i tristi presentimenti!
Era lui, montato su Mesrour e seguito da Pilota.
Mi vide, perché la luna s’era aperta un varco tra le nubi e brillava nel cielo dilavato; si tolse il cappello, sventolandolo in segno di saluto, ed io gli corsi incontro.
Ah!
esclamò, stendendomi la mano e chinandosi verso di me. Non può fare a meno di me, questo è evidente. Metta il piede sul mio, mi dia le mani e salga!
Ubbidii; la gioia mi rendeva agile e in un balzo fui seduta in arcione davanti a lui. Un caldo bacio mi diede il benvenuto e sopportai che mi guardasse con espressione di trionfo. Ma, frenando la propria esultanza, mi chiese: Che cosa è accaduto, Jane, perché lei mi sia venuta incontro a quest’ora?
Qualche cosa di male?.
Nulla, ma mi sembrava che non tornasse mai e non potevo rimanere ad aspettarla in casa, specie con questa acqua e questo vento.
Acqua e vento, è vero! E lei è bagnata come una ninfa delle fonti. Si avvolga nel mio mantello...
ma, Jane, lei deve avere la febbre; le sue mani scottano, e anche il viso!
Mi dica, è successo qualche cosa? Nulla; va tutto bene. Non sono più né impaurita né in felice. Allora, prima lo era?
Un poco; le racconterò tutto più tardi, signore; ma sono certa che lei riderà delle mie angosce. Riderò volentieri quando sarà passata la mattina di domani; fino ad allora non oso, perché il mio premio è ancora incerto. Perché in quest’ultimo mese mi è sempre sgusciata di mano come un’anguilla ed è stata più pungente di un cespuglio di rose?
Dovunque posassi un dito mi pungevo, ed ora invece mi sembra di aver raccolto tra le braccia un agnello smarrito.
Si è allontanata dall’ovile per cercare il suo pastore, non è vero, Jane?
Sì, avevo bisogno di lei, ma non ne vada troppo fiero.
Eccoci a Thornfield; mi lasci scendere.
Egli mi calò sul marciapiede e mentre John conduceva via il cavallo, mi seguì nel vestibolo dicendomi di andare in fretta a cambiarmi d’abito e poi di raggiungerlo in biblioteca; mentre stavo per salire le scale, mi fermò per farmi promettere che mi sarei sbrigata e infatti cinque minuti dopo ero di ritorno; lo trovai seduto a tavola.
Prenda una sedia e mi tenga compagnia, Jane.
Se Dio vuo le, questo sarà il penultimo pasto che faremo a Thornfield per molto tempo.
Mi sedetti accanto a lui, ma gli dissi che non mi sentivo di mangiare.
È forse la prospettiva del viaggio di domani, Jane?
Il pensiero di andare a Londra le toglie l’appetito?
Questa sera non vedo ben chiari i progetti per il mio avvenire e non posso dire quali pensieri mi passino per la mente.
Tutto mi sembra irreale!
Eccetto me; io sono di carne e ossa, mi tocchi.
Invece, proprio lei, signore, mi pare più irreale di qualunque altra cosa.
Mi sembra un fantasma, o soltanto un sogno. Mi stese la mano, ridendo.
Questa è un sogno?
disse, mettendomela sotto gli occhi.
Aveva una mano piena, muscolosa e forte e un braccio lungo e vigoroso.
Sì, anche se posso toccarla, è soltanto un sogno risposi, allontanandola dal mio viso.
Ha finito di cenare, signore?
Sì, Jane.
Suonai e feci portare via il vassoio.
Quando fummo di nuovo soli, attizzai il fuoco e mi sedetti su uno sgabello, ai piedi del mio padrone.
È quasi mezzanotte dissi.
Sì, ma ricordi, Jane, che lei ha promesso di vegliare con me la notte precedente le mie nozze.
Lo so, e manterrò la promessa, almeno per un’ora o due; non ho voglia di andare a letto.
I preparativi sono tutti ultimati?
Tutti, signore. Anche i miei disse.
Ho sistemato ogni cosa e lasceremo Thornfield domattina, mezz’ora dopo il ritorno dalla chiesa.
Benissimo, signore.
Con che strano sorriso ha pronunziato questa parola: benis simo.
È tutta arrossata in viso, e come le brillano gli occhi!
Si sente bene, Jane?
Credo di sì.
Credo!
Ma che cosa c’è?
Mi dica quel che sente.
Non posso, signore; nessuna parola potrebbe esprimere ciò che provo.
Vorrei che quest’ora non finisse mai, chissà che cosa può recarci il destino in quelle che seguiranno?
Questa è ipocondria, Jane!
Lei è troppo agitata, o si è stan cata troppo.
E lei, signore, si sente calmo e felice?
Calmo, no; ma felice sì, sino in fondo al cuore.
Alzai gli occhi su di lui, per leggergli in viso il segno della gioia, e vidi che era ardente e appassionato.
Si confidi con me, Jane mi disse; liberi la sua mente dal peso che l’opprime parlandone con me.
Che cosa teme?
Che io non sia un buon marito? È un’idea che non ha mai sfiorato il mio cervello.
La preoccupa la diversa condizione in cui verrà a trovarsi, o la nuova vita che sta per cominciare?
No.
Non la capisco, Jane; nel suo sguardo e nel suo tono ardito mi sembra di sentire non so quale angoscia e ciò mi rattrista e mi rende perplesso.
Desidero una spiegazione.
Allora ascolti, signore.
La notte scorsa lei non era a casa.
No; so che si riferisce a questo, perché poco fa mi ha detto che è accaduto qualche cosa durante la mia assenza.
Probabil mente, nulla di grave, ma ne è rimasta turbata.
Mi dica di che si tratta.
Forse la signora Fairfax le ha detto qualcosa o ha udito una frase della servitù che l’ha ferita nel suo suscettibile amor proprio?
No, signore.
Suonò la mezzanotte.
Attesi che l’orologio della biblioteca scandisse l’ultimo colpo con la sua voce argentina e che anche le sonore vibrazioni della grande pendola del vestibolo cessassero, poi continuai: Ieri sono stata molto occupata tutto il giorno ed ero felice di quel mio indaffarato andirivieni; poiché non mi turba affatto l’idea della mia nuova condizione e tutto il resto.
La speranza di poter vivere con lei mi colma di gioia, perché l’amo. No, non mi accarezzi, ora; mi lasci parlare senza interrompermi.
Ieri confidavo nella Provvidenza e credevo che tutto cooperasse alla nostra felicità; era una bella giornata, se ricorda, e il cielo sereno e l’aria mite allontanavano da me qualsiasi apprensione per il suo viaggio.
Nel pomeriggio ho passeggiato un poco davanti alla casa, pensando a lei; la vedevo con l’immaginazione così vicino a me, che quasi non mi accorgevo della sua assenza.
Pensavo alla vita che stava per cominciare per me, alla sua vita, signore, più vasta e più agitata della mia, esattamente come il mare nel quale si gettano i ruscelli è più vasto e profondo di un canale chiuso tra le terre.
Mi chiedevo perché mai i moralisti chiamino questo mondo un lugubre deserto; a me sembrava in fiore come un cespo di rose. Verso il tramonto, l’aria si raffreddò e il cielo si fece nuvoloso; rientrai in casa e Sophie mi chiamò di sopra a vedere l’abito da sposa, che avevano portato allora.
Sotto il vestito, in fondo alla scatola, trovai il suo regalo, signore, il velo che con principesca stravaganza aveva fatto venire da Londra, per costringermi ad accettare, suppongo, qualche cosa di non meno prezioso dei gioielli che avevo rifiutato.
Sorrisi, spiegandolo, decisa a canzonarla per i suoi gusti aristocratici e per gli sforzi che faceva al fine di rivestire la sua sposa plebea degli attributi di una gentildonna.
Pensavo a come avrei fatto a mostrarle il pezzetto di tulle senza ricami che io stessa avevo preparato per coprire la mia testa di ragazza dagli umili natali, e a chiederle se non fosse più adatto per una donna che non portava al marito né beni, né bellezza, né relazioni.
Mi pareva già di vedere lo sguardo che mi avrebbe lanciato, e di udire la sua democratica risposta; già la sentivo affermare sdegnosamente che lei non aveva alcun bisogno di accrescere la propria ricchezza, né di elevare la propria posizione, sposando una borsa o una corona nobiliare.
Come sa leggere bene dentro di me, strega esclamò il signor Rochester.
Ma che cosa ha trovato nel velo oltre i ricami?
Il veleno, un pugnale, perché ora si sia fatta così cupa?
No, signore; quel velo prezioso e delicato non celava altro che l’orgoglio dei Rochester; ma quello non mi spaventa, oramai vi sono abituata.
Col calar della sera il vento crebbe; ieri non soffiava come ora, violento e impetuoso, ma faceva udire un gemito assai più triste e lugubre.
Avrei desiderato che lei fosse a casa.
Venni qui e la vista della poltrona vuota e del fuoco spento mi diede freddo al cuore.
Poco dopo, a letto, non riuscivo ad addormentarmi, agitata com’ero da un’ansia inesplicabile.
Mi sembrava che il sibilare del vento soffocasse un suono basso e doloroso; sulle prime, non avrei saputo dire se quel suono proveniva dalla casa o dall’esterno, ma si ripeteva di continuo, dolente e vago al tempo stesso.
Infine pensai che fosse qualche cane che ululava in distanza.
Ma mi sentii sollevata quando il rumore cessò.
Nel sonno, tuttavia, quella notte buia e tempestosa tornò a perseguitarmi e anche dormendo continuavo a desiderare la sua presenza, signore, e provavo vagamente la penosa impres sione che una barriera ci separasse.
Durante la prima parte dei miei sogni, credetti di seguire le sinuosità d’un cammino ignoto; un’oscurità completa mi circondava, ero inzuppata dalla piog gia e reggevo un bambino, troppo piccolo e troppo debole per camminare e che rabbrivida tra le mie braccia fredde, piangendo angosciosamente.
Credevo, signore, che anche lei fosse su quella strada, ma assai più avanti, e mi sforzavo di raggiungerla; facevo sforzi sopra sforzi per pronunciare il suo nome e scongiurarla di fermarsi, ma le mie gambe erano incatenate e la voce mi moriva sulle labbra, mentre lei, sentivo, si allontanava sempre più.
E questi sogni opprimono la sua mente anche ora che le sono vicino, Jane?
Lei è troppo nervosa!
Dimentichi i dolori fittizi e pensi solo alla sua felicità reale.
Dice di amarmi, Jane; non lo dimenticherò, e lei non può più negarlo.
Quelle parole non si sono spente sulle sue labbra, le ho udite chiaramente; erano dolci e forse un po’ solenni, ma sempre soavi come una musica.
La speranza di poter vivere con lei mi colma di gioia, perché l’amo, Edward. Mi ama, Jane? Lo ripeta! Sì, signore; l’amo con tutto il cuore.
È strano, disse, dopo qualche minuto di silenzio è strano, questa sua frase mi ha come ferito.
Perché?
Forse perché l’ha detta in modo così grave e convinto, come se fosse un credo religioso, e perché nello sguardo che ora alza su di me vi è una fede, una lealtà, una devozione così grande, che mi sembra quasi d’avere uno spirito al mio fianco.
Perché non ha più quell’aria perfida che sa assumere così bene, Jane? Su, accenni uno dei suoi sorrisi timidi, provocanti e misteriosi, mi dica che mi odia, mi provochi, mi irriti...
faccia qualunque cosa, ma non mi sgomenti; preferisco essere irritato, indignato, che rattristato. La provocherò e l’irriterò finché vorrà quando avrò finito il mio racconto. Ma ora mi ascolti sino alla fine.
Credevo, Jane, che mi avesse detto tutto, e che la fonte della sua malinconia fosse quel sogno.
Scossi il capo.
Come!
C’è dell’altro?
Ma non voglio credere che sia cosa importante; l’avverto in anticipo della mia incredulità.
Conti nui.
La sua aria inquieta, l’apprensiva impazienza che notai nelle sue maniere mi sorpresero, ma ripresi a narrare. Feci un altro sogno, signore.
Thornfield non era più che una rovina deserta, un covo di pipistrelli e di civette.
Della sua nobile facciata non rimaneva che un altissimo muro sottile e dall’aspetto fragile.
C’era la luna ed io vagavo tra l’erba cresciuta sopra l’area del castello distrutto, inciampando ora contro il marmo di un camino, ora contro un frammento di cornicione.
Avvolta in uno scialle, portavo sempre il bambino ignoto e non potevo posarlo in nessun luogo, nonostante la stanchezza che sentivo nelle seb bene il suo peso mi intralciasse il passo, dovevo custodirlo.
Ad un tratto, udii in lontananza il galoppo di un cavallo; sapevo che era il padrone e che partiva per molti anni per un paese lontano.
Mi arrampicai sul muro con rapidità febbrile ed imprudente, ansiosa di rivederlo un’ultima volta di lassù; le pietre rotolavano sotto i miei piedi, i tralci d’edera ai quali mi aggrappavo si spezzavano, il bambino mi si stringeva al collo terrorizzato e poco mancava che non mi strangolasse.
Finalmente arrivai in cima al muro; il mio padrone era come una macchia su una linea bianca e ad ogni istante impiccioliva sempre più.
Il vento soffiava così forte, che non potevo reggermi in piedi; mi sedetti in cima al muro e calmai sul mio seno il bambino spaventato; vidi il mio padrone girare una curva della strada; mi sporsi per scorgerlo ancora, il muro oscillò, si inclinò, il bimbo mi scivolò dal grembo, perdetti l’equilibrio, caddi e mi svegliai.
È tutto qui, Jane?
Tutto il preambolo, signore; la storia viene dopo.
Quando mi svegliai, una luce mi colpì negli occhi.
È giorno pensai, ma sbagliavo; era soltanto la luce di una candela.
Supposi che fosse entrata Sophie; c’era un lume sul tavolino a specchiera e la porta dello spogliatoio, dove, prima di coricarmi, avevo riposto il mio abito da sposa con il velo, era aperta; sentii un rumore in quell’angolo, e domandai: Sophie, che cosa sta facendo?.
Nessuno rispose; ma una figura uscì dallo spogliatoio, prese il lume, lo alzò per meglio esaminare la veste appesa a un attaccapanni.
Sophie! Sophie!
gridai di nuovo, e di nuovo nessuno rispose.
M’ero seduta sul letto, sporgendomi in avanti; sulle prime ero solo sorpresa, poi sgomenta e infine la paura mi agghiacciò il sangue nelle vene.
Signor Rochester, non era Sophie, né Leah, né la signora Fairfax; non era nemmeno, no, ne sono certa, non era nemmeno quella strana donna che lei tiene qui, Grace Poole.
Ma doveva ben essere una di loro mi interruppe il mio padrone.
No, signore, le assicuro di no.
La figura che mi stava davanti io non l’avevo mai incontrata prima tra le mura di Thornfield; la figura, il viso mi erano affatto nuovi.
Me la descriva, Jane.
Era una figura femminile, alta e robusta, con folti capelli neri sparsi sulle spalle; non saprei dire che vestito indossasse; bianco e diritto, questo sì, ma se poi fosse veramente un vestito, o non piuttosto un lenzuolo, non lo so.
L’ha veduta in viso?
In principio, no; ma poi prese il mio velo, lo sollevò, lo rimi rò a lungo e, gettandoselo sul capo, si voltò verso lo specchio.
In quel momento vidi perfettamente il suo viso e i suoi tratti riflessi nel cristallo.
E com’erano? Mi sembrarono paurosi, signore.
Oh, non avevo mai veduto un viso come quello! Selvaggio, allucinato, con gli occhi striati di sangue che roteavano nelle orbite!
Come vorrei dimenticare quei lineamenti enfiati e stranamente scuri!
I fantasmi di solito sono pallidi, Jane.
Quello, signore, era color porpora; aveva le labbra nere e gonfie, la fronte aggrottata, le scure sopracciglia rialzate sugli occhi iniettati di rosso.
Devo dirle che cosa mi ha ricordato quel fantasma?
Sì.
Mi ha ricordato l’orrendo spettro tedesco che si chiama vampiro.
Ah! E che fece poi?
Si tolse il velo dal capo, signore, lo lacerò in due, lo gettò a terra e lo calpestò sotto i piedi.
E poi?
Sollevò le tende della finestra e guardò fuori; forse vide spuntare il giorno perché, prendendo il lume, si diresse verso la porta.
Ma, giunta accanto al mio letto, la figura si fermò, i suoi occhi fiammeggianti mi fissarono e, avvicinato il lume alla mia faccia, lo spense proprio sotto i miei occhi.
Dall’alito ardente che mi sfiorava capii che il suo orribile viso era vicinissimo al mio e smarrii i sensi; per la seconda volta nella mia vita, soltanto la seconda, svenni di paura.
Chi era con lei quando ha ripreso conoscenza?
Nessuno, signore, fuorché la luce del giorno.
Mi alzai, mi bagnai la testa e il viso e bevvi; mi sentivo bene, anche se un po’ debole, e decisi di non confidare a nessuno fuorché a lei la mia visione.
Ed ora, signore, mi dica chi e che cosa era quella donna.
La fantasia di un cervello esaltato; questo è certo.
Devo avere molta cura di lei, tesoro mio; nervi come i suoi devono essere trattati con riguardo.
Mi creda, signore, i miei nervi non hanno nulla a che fare in tutto ciò; la figura era reale, e quanto ho narrato è accaduto veramente.
E i suoi sogni precedenti, erano veri anche quelli?
Thornfield è forse in rovina?
Forse che ostacoli insormontabili ci separano, Jane?
Forse che la lascio senza una lacrima, senza un bacio, o una parola?
Non ancora.
Sono forse sul punto di farlo?
Ma come, il giorno che deve unir ci indissolubilmente è già cominciato, e quando lei sarà mia queste paure immaginarie non torneranno più, me ne rendo garante.
Paure immaginarie, signore?
Vorrei credere che fossero tali; lo desidero più che mai ora che nemmeno lei può spiegarmi il mistero di quella visita sinistra.
E poiché nemmeno io posso spiegarlo, bisogna dedurne, Jane, che è tutto frutto di immaginazione.
Ma, signore, quando stamani alzandomi ho detto a me stessa la medesima cosa, e per rinfrancarmi ho guardato tutti gli oggetti che mi sono familiari, e che avevano un aspetto così gaio alla luce del giorno, là sul tappeto vidi la prova irrefutabile della realtà dell’accaduto: il mio velo, lacerato in due.
Mi accorsi che il signor Rochester trasaliva, poi mi attrasse nervosamente a sé.
Sia lodato il Cielo esclamò con un fremito che, se un essere malefico le si è avvicinato la notte scorsa, soltanto il velo ne è rimasto vittima.
Oh, se penso a ciò che poteva accadere!
Era ancora tutto ansante e mi stringeva così forte tra le brac cia, che quasi non riuscivo a respirare.
Dopo qualche minuto di silenzio, continuò in tono ritornato allegro: Adesso, Jane, le spiegherò tutto.
Quel che è accaduto è metà sogno e metà realtà.
Indubbiamente una donna è entrata in camera sua; e quella donna doveva essere Grace Poole.
Lei stessa, Jane, dice che è una strana creatura, e per quello che ne sa, ha ragione di chiamarla così.
Che cosa ha fatto a me? E a Mason?
In uno stato tra la veglia e il sonno lei l’ha veduta entrare e ha osservato ciò che faceva; ma, febbricitante e quasi in delirio come era, le ha attribuito un aspetto di fantasma che non ha; i lunghi capelli sciolti, il viso gonfio e scuro, la statura imponente non sono che invenzioni della fantasia, il frutto di un incubo; il velo strappato, ecco la sola cosa vera, una cosa di cui quella natura maligna è capace.
Vedo che vorrebbe chiedermi perché mai tenga in casa mia quella donna; dopo un anno e un giorno che saremo uniti, glielo dirò, ma non adesso.
È soddisfatta, Jane?
Accetta la mia spiegazione del mistero?
Riflettei un istante e in realtà mi parve la sola possibile; sod disfatta non lo ero, ma per fargli piacere mi sforzai di sembrarlo; certo però ero sollevata, e così gli risposi con un gaio sorriso.
Poi, siccome il tocco era suonato da un pezzo, mi accinsi a lasciarlo.
Sophie non dorme in camera con Adèle?
mi chiese mentre accendevo il lume.
Sì, signore.
C’è abbastanza posto per lei nel lettino di Adèle; dorma con la bambina, questa notte, Jane.
Non è impossibile che l’incidente che mi ha raccontato l’abbia resa nervosa, e preferirei che non dormisse sola.
Mi prometta di andare nella camera di Adèle.
Lo faccio volentieri, signore. E chiuda bene la porta dal di dentro.
Svegli Sophie, quando sarà di sopra, col pretesto di avvertirla che domattina deve alzarsi di buonora, perché alle otto deve essere vestita e avere già fatto colazione.
Ed ora, non più pensieri tristi! Scacci i ricordi penosi, Jane. Ascolti...
il vento si è calmato...
ora bisbiglia solamente e la pioggia ha cessato di battere contro i vetri.
Guardi aggiunse alzando la tenda che bella notte!
Diceva il vero; per metà il cielo era sereno; le nubi, sospinte dal vento, che ora spirava da occidente, fuggivano verso oriente in lunghe colonne argentee.
La luna splendeva tranquilla.
Ebbene, mi disse il signor Rochester guardandomi negli occhi come si sente ora la mia piccola Jane? La notte è serena, signore; ed io pure. Non sogni, né separazioni, né tristezze, questa notte; ma un amore felice e un’unione benedetta.
L’augurio si avverò soltanto a metà. Non feci sogni dolorosi, ma neppure felici, perché non riuscii a dormire.
Con la piccola Adèle tra le braccia, contemplavo il sonno dell’infanzia, così tranquillo, innocente, scevro di passioni, ed aspettai il giorno. Tutto il mio essere era sveglio ed agitato; non appena sorse il sole, anch’io mi alzai. Ricordo che Adèle si strinse a me mentre la lasciavo, e che la baciai sciogliendomi dalle sue piccole brac cia.
Poi mi misi a piangere, colta da uno strano turbamento e mi allontanai per non turbare con i miei singhiozzi il suo sonno ancora profondo. Ella mi sembrava l’emblema della mia vita passata, e colui che ero in procinto di raggiungere l’immagine temuta, ma adorata, della mia vita futura e ancora ignota.
Capitolo XXVI Sophie venne alle sette per vestirmi, e impiegò molto tempo in quella bisogna; tanto che il signor Rochester, reso impaziente dal mio ritardo, mandò a domandare perché non scendessi.
Sophie stava appuntandomi il velo sui capelli e mi sottrassi alle sue mani non appena potei.
Aspetti!
Si guardi allo specchio mi gridò in francese.
Non vi ha neppure gettato un’occhiata!
Tornai indietro e vidi nello specchio una donna velata ed elegantemente vestita, così diversa da me stessa, che quasi cre detti di fissare l’immagine d’una sconosciuta.
Jane?
chiamò una voce, e allora mi affrettai a scendere. In fondo alla scala mi aspettava il signor Rochester. Che cosa ha fatto in tutto questo tempo?
Io ardo d’impa zienza e lei ritarda tanto?
mi disse.
Mi condusse nella sala da pranzo e, dopo avermi esaminata da capo a piedi attentamente, mi dichiarò bella come un giglio, e non solo l’orgoglio della sua vita, ma il desiderio dei suoi occhi; poi, dicendomi che non mi concedeva più di dieci minuti per la colazione, chiamò un domestico.
Accorse un servo assunto da poco tempo.
John ha preparato la carrozza?
Sì, signore.
Il bagaglio è stato portato giù?
Lo portano ora, signore.
Allora vai tu alla chiesa e vedi se il signor Wood e il chierico sono già là; ritorna subito a informarmi.
La chiesa, come il lettore sa, era poco oltre i cancelli del parco; e il domestico fu subito di ritorno.
Il signor Wood è in sagrestia, signore, e si sta vestendo.
E la carrozza?
I cavalli son già attaccati.
Non ci servirà per andare in chiesa; ma al nostro ritorno deve essere pronta, con i bauli e le valigie caricati e legati e il cocchiere a cassetta.
Sì, signore.
Jane, è pronta?
Mi alzai.
Non vi erano damigelle d’onore, né paggetti, né parenti da aspettare.
Eravamo soltanto io e il signor Rochester. La signora Fairfax era nel vestibolo, quando lo attraversammo.
Le avrei rivolto volentieri una parola, ma la mia mano era stretta in una morsa d’acciaio e venivo trascinata così in fretta che facevo fatica a seguire il signor Rochester; del resto, bastava guardarlo in faccia per capire che per nessun motivo avrebbe tollerato un minuto d’indugio. Mi domandavo quale altro fidanzato, in un momento simile, avesse mai avuto un viso come il suo un viso che esprimeva fermamente la volontà di attuare il proprio progetto o chi altro mai avesse avuto sotto una fronte tanto ferma e decisa occhi così ardenti e fiammeggianti.
Non so se la giornata fosse bella o no; percorrendo il viale, non guardavo né il cielo né la terra.
Il mio cuore stava insieme coi miei occhi ed entrambi fissavano il signor Rochester.
Avrei voluto discernere la cosa invisibile su cui, mentre camminavamo, teneva fisso lo sguardo torvo e ardito; avrei voluto conoscere i pensieri contro i quali egli sembrava dibattersi e lottare.
Davanti al cancello del cimitero si fermò e si accorse che non avevo più fiato.
Sono crudele nel mio amore mi disse.
Si riposi un momen to; si appoggi a me, Jane.
Rammento ancora l’aspetto tranquillo della vecchia e grigia casa di Dio che avevo davanti, e il corvo che svolazzava attor no al campanile, nel cielo ancora velato del mattino.
Ricordo anche, se pure più vagamente, le sepolture coperte di verde, né ho dimenticato le figure di due forestieri che passeggiavano tra le tombe, leggendo le iscrizioni sulle poche lapidi seminascoste dal muschio.
Notai i due sconosciuti perché quando ci videro girarono dietro la chiesa e non dubitai che entrassero dalla porta laterale per assistere alla cerimonia.
Il signor Rochester non li vide; guardava preoccupato il mio viso, dal quale il sangue sembrava momentaneamente scomparso; infatti, mi sentivo la fronte madida e le guance e le labbra gelate.
Poco dopo mi ripresi ed egli mi fece amorevolmente avanzare verso la porta della chiesa.
Entrammo nel tempio umile e quieto; il prete in cotta bianca attendeva davanti all’altare basso e il chierico gli stava accanto.
Tutto era silenzioso; soltanto due ombre si muovevano in un angolo appartato.
La mia congettura era giusta; i forestieri erano entrati prima di noi e ora stavano in piedi presso le sepolture dei Rochester voltandoci le spalle ed osservando, attraverso la can cellata, la tomba marmorea, maculata dal tempo, sopra la quale un angelo inginocchiato vegliava sui resti di Damer Rochester, ucciso nelle paludi di Marston, ai tempi delle guerre civili, e di Elizabeth, sua moglie.
Ci collocammo dietro la balaustra dell’altare.
Udendo un passo cauto alle mie spalle, mi voltai: un signore, uno dei due forestieri, s’avvicinava a noi attraverso la navata.
Il servizio religioso cominciò; ci fu spiegato l’intento del matrimonio e poi il pastore, facendo un passo avanti e volgendosi leggermente verso il signor Rochester, proseguì: Chiedo ad entrambi di dirmi se conoscete alcun impedimento alla vostra legittima unione, e se lo conoscete di confessarlo qui, affinché sappiate che tutti coloro che non sono uniti nelle condizioni volute da Dio, non sono uniti dinanzi a lui e il loro matrimonio non è legittimo.
Qui tacque, come vuole l’usanza; e quando mai la pausa dopo quella frase viene interrotta da una risposta?
Forse nemmeno una volta ogni cent’anni.
Ed il pastore, che non aveva alzato gli occhi dal libro e non aveva trattenuto che per un momento il respiro, stava per continuare; già la sua mano s’era stesa verso il signor Rochester, già le sue labbra si schiudevano per domandare: Vuoi prendere questa donna per tua legittima sposa?
quando una voce chiara disse distintamente vicino a noi: Il matrimonio non si può fare; dichiaro che esiste un impe dimento. Il pastore levò gli occhi su colui che aveva parlato e tacque; il chierico fece lo stesso; il signor Rochester vacillò leggermen te, come se un terremoto avesse fatto tremare il suolo sotto i suoi piedi, ma subito dominandosi e senza volgere il capo né lo sguardo, disse: Si proceda.
Un profondo silenzio seguì queste parole, pronunziate con voce bassa ma profonda.
Infine il signor Wood riprese: Non posso procedere prima di aver esaminato se quanto è stato asserito è vero o falso.
La cerimonia è interrotta aggiunse la voce dietro a noi. Io sono in condizione di provare ciò che asserisco. Esiste un impedimento insormontabile a questo matrimonio. Il signor Rochester udì, ma non parve fare attenzione a quelle parole.
Eretto e rigido e con il viso gelido, non fece che un movimento, per prendermi la mano.
Com’era ardente e forte quella stretta!
E la sua fronte pallida e impassibile sembrava di marmo in quel momento!
Negli occhi cupi gli brillava uno sguardo selvaggio, eppure vigile e attento.
Il signor Wood pareva smarrito.
Qual è la natura di questo impedimento?
chiese. Forse lo si può appianare... o chiarire. Si spieghi.
Non credo fu la risposta.
Ho detto che è insuperabile, e so quel che dico.
Colui che aveva parlato si fece avanti e si appoggiò alla balaustra; poi continuò, pronunziando ogni parola con voce ferma, calma, distinta, ma non forte: L’impedimento consiste semplicemente nell’esistenza di un matrimonio precedente.
Il signor Rochester ha una moglie tuttora vivente.
I miei nervi vibrarono a quelle parole pronunziate a voce bassa, come non avevano mai vibrato allo scoppio di un tuono; il mio sangue ne sentì tutta la violenza, e ne fu scosso più che dal fuoco o dal gelo, ma rimasi padrona di me stessa e non temetti di svenire.
Guardai il signor Rochester e lo costrinsi a guardarmi.
Il suo volto era incolore come una pietra, gli occhi soli mandavano lampi.
Non negò nulla. Sembrava volesse sfi dare ogni cosa.
Senza parlare, senza sorridere, senza dar segno di riconoscere in me un essere umano, mi cinse la vita con un braccio e mi inchiodò a sé.
Chi è lei?
domandò all’intruso.
Mi chiamo Briggs, avvocato in via ***, a Londra.
E lei mi accusa di avere un’altra moglie?
Sono venuto a ricordarle l’esistenza di sua moglie, signore, che la legge riconosce, anche se lei non è di questo avviso.
Mi favorisca qualche notizia sul suo conto; come si chiama, chi è la sua famiglia, dove abita...
Certamente...
Con calma il signor Briggs si tolse di tasca un foglio e lesse con la voce nasale e l’accento incolore di un pubblico ufficiale: Affermo e posso provare che il 20 ottobre dell’anno... , Edward Fairfax Rochester, di Thornfield Hall, nella Contea di ***, e di Ferndean Manor, nella Contea di ***, in Inghilterra, fu unito in matrimonio a mia sorella, Bertha Antonietta Mason, figlia di Jonas Mason, mercante, e di Antonietta sua moglie, creola, nella chiesa di ***, a Spanish Town, Giamaica.
L’atto di matrimonio si trova nei registri di tale chiesa; una copia è ora nelle mie mani. Firmato: Richard Mason.
Questo documento, se è autentico, può provare che sono stato sposato, ma non prova che la donna in esso menzionata come mia moglie viva ancora.
Viveva tre mesi fa ribatté l’avvocato.
Come lo sa?
Ho un testimone, signore, e lei stesso potrà difficilmente contraddirlo.
Lo produca... o vada al diavolo! Prima lo produrrò; si trova qui.
Signor Mason, abbia la cortesia di farsi avanti.
Nell’udire quel nome, il signor Rochester strinse i denti e fu scosso da un tremito convulso; vicina come gli ero, sentii lo spa smodico sussulto d’ira o di disperazione che gli corse in tutto il corpo.
Il secondo forestiero, che fino a quel momento era rimasto nell’ombra, si avvicinò; un viso smunto apparve al disopra della spalla dell’avvocato; sì, era proprio Mason.
Il signor Rochester si volse a guardarlo.
I suoi occhi, come ho detto più volte, erano neri; ma ora una luce gialla, o meglio sanguigna, li accendeva e il suo viso avvampò; pareva che il fuoco che gli ardeva nel cuore fosse salito alle sue guance olivastre e alla sua fronte pallida.
Si mosse, alzò il braccio poderoso... avrebbe potuto colpire Mason, gettarlo a terra, togliere con un solo colpo furibondo la vita a quel debole corpo; ma Mason balzò di lato, spaurito, gemendo: Buon Dio!. Allora il disprezzo dominò il signor Rochester, la sua collera si mutò in una gelida asprezza e chiese solamente: E lei, che cos’ha da dire?.
Una risposta inintelligibile uscì dalle labbra smorte di Mason.
Qui c’è immischiato il diavolo, se non sa rispondere distin tamente!
Le chiedo di nuovo: che cos’ha da dire?
Signor Rochester, lo interruppe il pastore non dimentichi che si trova in chiesa?
E poi, rivolgendosi a Mason: Lei è certo che la moglie del signor Rochester sia viva?.
Coraggio lo incitò il legale. Parli!
È viva ed abita a Thornfield Hall disse Mason con vo ce un po’ più chiara.
L’ho veduta lo scorso aprile; sono suo fratello. Alla villa di Thornfield?
esclamò il pastore.
Impossibile!
Abito qui da molto tempo e non ho mai sentito parlare di una signora Rochester alla villa di Thornfield.
Vidi un torvo sorriso stirare le labbra del signor Rochester, che mormorò: No, per Dio!
Ho avuto cura che nessuno sapesse della sua esistenza, o per lo meno conoscesse il suo vero nome. Tacque e per una decina di minuti parve che si consigliasse con se stesso, poi riprese deciso: Basta!
La verità si farà strada ora, scoppiando come una bomba; Wood, chiuda il libro e si tolga i paramenti.
E lei, John Creen , se ne vada di qui: oggi non si celebra più nessun matrimonio.
Il chierico ubbidì.
Il signor Rochester continuò audacemente e rapidamente: La parola bigamia suona male alle nostre orecchie, eppure volevo essere un bigamo; ma il destino ha sventato i miei pro getti, o forse, piuttosto, la Provvidenza non l’ha voluto.
In que sto momento non sono molto migliore di un demonio e, come direbbe il mio pastore qui, merito indubbiamente il più severo giudizio di Dio, merito di essere dannato alle fiamme eterne e all’eterno rimorso.
Signori, il mio piano è crollato; ciò che quel legale e il suo cliente affermano è vero. Io sono stato sposato e mia moglie vive.
Wood, lei dice di non aver mai sentito parlare di una signora Rochester alla villa, ma credo che spesso abbia prestato orecchio alle dicerie che correvano sulla misteriosa pazza custodita in casa mia con ogni riguardo, ma anche sotto buona guardia.
Qualcuno sarà venuto a dirle che si trattava di una mia sorella bastarda; qualche altro di un’antica amante.
Ora io la informo che quella donna è mia moglie; l’ho sposata quindici anni fa, si chiama Bertha Mason ed è sorella di quel coraggioso personaggio che vede là pallido e tremante e che le dimostra che cosa possa sopportare un forte cuore virile.
Stia allegro, Dick! Non abbia paura di me! Percuotere lei sarebbe come percuotere una donna.
Bertha Mason è pazza ed esce da una famiglia di pazzi, idioti o maniaci da tre generazioni.
Sua madre, la creola, era pazza e alcoolizzata, come scoprii dopo averne sposato la figlia, perché prima mi avevano tenuto ben celato il segreto di famiglia.
Bertha, da figlia devota, imitò sua madre in tutto.
Oh, avevo una compagna adorabile, pura, saggia e modesta!
Potete immaginare come fossi felice!
E che scene edificanti avessi sotto gli occhi!
Ho fatto una bella esperienza, ve lo assicuro! Ma non vi devo più ampie spiegazioni.
Briggs, Wood, Mason, vi invito tutti a salire alla villa e a far visita alla paziente della signora Poole, cioè a mia moglie!
Vedrete che specie di donna ho preso in moglie per l’altrui malafede, e giudicherete se avevo o no il diritto di spezzare quel legame e di cercare la compagnia di un essere per lo meno umano.
Questa ragazza, riprese guardandomi non conosceva meglio di lei, Wood, il disgustoso segreto; credeva che tutto fosse onesto e legale e non supponeva certo di trovarsi intrappolata in una unione falsa a fianco di un miserabile già ammogliato ad una creatura pazza, malvagia ed abbrutita.
Venite, seguitemi tutti!.
Lasciò la chiesa tenendomi sempre stretta; i tre uomini ci seguirono.
All’ingresso della villa trovammo la carrozza che ci aspettava. Riportala in rimessa disse freddamente il signor Rochester a John. Per oggi non serve più.
Quando entrammo in casa, la signora Fairfax, Adèle, Sophie ci vennero incontro per congratularsi con noi.
Indietro tutti gridò il signor Rochester.
E basta con le felicitazioni!
Non ne abbiamo bisogno!
Per me, almeno, giungono quindici anni troppo tardi!
Passò oltre e cominciò a salire la scala, tenendomi sempre per la mano e continuando a far cenno ai signori di seguirlo.
In cima allo scalone, attraversammo la galleria e infine giungem mo al terzo piano.
La piccola porta scura fu aperta dal signor Rochester ed entrammo nella stanza dalle tappezzerie di stoffa, con l’ampio letto e l’armadio scolpito.
Lei conosce questa stanza, Mason disse il padrone. È qui che sua sorella l’ha ferito e morso. Sollevò il lembo di tappezzeria che celava l’altra porta e l’aprì.
In una camera senza finestra il fuoco era acceso dietro un alto solido parafuoco ed una lampada che scendeva dal soffitto la rischiarava. Grace Poole era china sopra il fuoco, occupata a far cuocere qualche cosa. Nell’angolo più buio, all’altra estremità della stanza, si muoveva una figura.
A prima vista non si capiva se fosse un animale o un essere umano, perché camminava carponi ed emetteva un roco ululato da bestia selvatica; ma era vestita, e una massa di neri capelli striati di grigio e scarmigliati come una criniera le celava il viso.
Buongiorno, signora Poole disse il signor Rochester.
Come sta lei, e come sta la malata?
Discretamente, signore, la ringrazio rispose Grace, alzan do con precauzione il bricco che bolliva.
È agitata, ma non furiosa.
Un urlo selvaggio smentì subito il favorevole rapporto; la iena vestita da donna si alzò e rimase eretta in tutta la sua statura.
Oh, signore, l’ha veduto esclamò Grace.
È meglio che vada via!
Soltanto pochi minuti, Grace; me li deve concedere.
Allora stia in guardia, signore! Stia in guardia, per cari tà!
La pazza lanciò un altro urlo e, scostando dal viso le ciocche scomposte, fissò i visitatori con uno sguardo selvaggio.
Riconobbi subito quel volto acceso, quei tratti enfiati. La signora Poole avanzò verso di noi. Si tolga di mezzo le intimò il signor Rochester spingendola da parte.
Non avrà il coltello, oggi, spero, e comunque sto bene attento.
Non si può mai sapere se è armata o no; è così furba ed ha una forza che non è facile resisterle!
Faremo bene ad andarcene mormorò Mason.
Vattene al diavolo fu l’augurio che gli lanciò il cognato.
Attento!
gridò Grace.
I tre signori fecero simultaneamente un balzo indietro, e il signor Rochester mi spinse dietro di sé. La pazza gli si avventò contro e lo prese per il collo, cercando di mordergli il viso, ed egli lottò con lei, divincolandosi.
La pazza era robusta, di statura quasi uguale al marito e per di più corpulenta; dava prova di una forza virile in quella lotta e più di una volta fu sul punto di strozzarlo, benché egli fosse un uomo atletico.
Egli avrebbe potuto abbatterla con un colpo bene assestato, ma evitava di colpirla; voleva soltanto liberarsi.
Infine riuscì a prenderla per le braccia e gliele legò dietro la schiena con la corda che gli diede Grace; poi con un’altra corda la legò a una sedia.
L’operazione fu compiuta tra grida feroci e orribili convulsioni.
Quand’ebbe finito, il signor Rochester si volse agli spettatori e li guardò con un sorriso amaro e desolato.
Questa è mia moglie disse. E questi sono i soli abbracci coniugali che mi siano destinati... queste sono le tenerezze che debbono addolcire le mie ore di riposo.
E questa invece è ciò che desideravo avere continuò posandomi una mano sulla spalla.
Questa ragazza che sa rimanere così calma e grave davanti alla porta dell’inferno ed assistere senza smarrimento agli sgambetti di un demonio; la volevo appunto perché è così diversa da questa mia esperienza sciagurata.
Wood, Briggs, guardate che differen za!
Paragonate questi occhi limpidi con quelle orbite sanguigne, questo viso con quella maschera, questo corpo con quella massa di carne; e poi giudicatemi, lei, ministro del Vangelo, e lei, uomo della legge, e ricordatevi che come giudicherete sarete giudicati!
Ed ora uscite; devo rinchiudere la mia preda.
Uscimmo tutti.
Il signor Rochester si trattenne un momento nella stanza per dare ordini a Grace.
Scendendo le scale, l’av vocato si rivolse a me: Lei, signora, mi disse non ha alcuna colpa e suo zio sarà felice di saperlo, se pure vivrà ancora, quando il signor Mason raggiungerà Madera.
Mio zio?
Che ne è di lui?
Lo conosce forse?
Il signor Mason lo conosce; il signor Eyre è stato per qual che anno corrispondente a Funchal della sua casa.
Quando suo zio ricevette la lettera in cui lei gli annunciava il suo prossimo matrimonio con il signor Rochester, il signor Mason, che si era fermato a Madera per ristabilirsi in salute, prima di ritornare in Giamaica, era con lui. Il signor Eyre gli comunicò la notizia, sapendo che il mio cliente conosceva un signor Rochester, e il signor Mason, spaventato e meravigliato, come ben può sup porre, gli rivelò come stavano le cose.
Suo zio, signorina, mi addolora di doverglielo dire, è a letto malato; e data la natura del suo male e la gravità che ormai ha raggiunto, difficilmente riuscirà a guarire.
Non potendo così venire egli stesso in Inghilterra per liberarla dalla trappola nella quale lei era caduta, supplicò il signor Mason di non perdere tempo e di impedire ad ogni costo questo falso matrimonio.
Lo indirizzò a me, perché lo aiutassi; ho impiegato tutto il mio zelo e ringrazio il Cielo di non essere giunto troppo tardi; credo che anche lei farà altrettanto.
Se non fossi certo che suo zio non sarà più su questa terra prima che lei abbia il tempo di arrivare a Madera, la consiglierei di partire con il signor Mason; ma così come stanno le cose, ritengo sia meglio per lei rimanere in Inghilterra finché non avrà notizie più recenti del signor Eyre.
Ha qualche altro motivo per trattenersi ancora?
chiese il legale rivolto al signor Mason.
No, no, partiamo rispose quest’ultimo ansiosamente e, senza attendere di congedarsi dal signor Rochester, lasciarono la villa.
Il pastore rimase qualche minuto ancora, per rivolgere poche parole, non so se di conforto o di rimprovero, al suo altolocato parrocchiano; compiuto questo dovere, se ne andò egli pure.
Io mi ero ritirata in camera mia ed ero ritta accanto alla porta socchiusa quando lo sentii andare via.
La casa s’era vuotata ed io mi rinchiusi, tirando anche il paletto perché nessuno entrasse, ma non mi misi né a piangere né a disperarmi; ero ancora troppo calma per questo; cominciai invece a togliermi macchinalmente l’abito da sposa, per indossare il vestito che il giorno prima credevo di portare per l’ultima volta.
Poi mi sedetti, perché mi sentivo debole e stanca.
Appoggiai le braccia sulla tavola e vi nascosi la testa, mettendomi a riflettere.
Fino a quel momento non avevo fatto che ascoltare, guardare e seguire colui che mi conduceva, o meglio mi trascinava, assistendo al succedersi degli avvenimenti e delle rivelazioni; ma ora pensavo. La mattina era trascorsa abbastanza tranquilla, salvo che per la breve scena con la pazza.
In chiesa, l’accaduto non aveva distur bato la quiete del luogo; non vi erano state esplosioni di passione, né alterchi vivaci, né dispute, né sfide, né lacrime e singhiozzi; erano state pronunciate soltanto poche parole: qualcuno aveva caldamente dichiarato che esisteva un ostacolo al matrimonio, il signor Rochester aveva fatto alcune domande brevi ed aspre; le risposte erano state concise e le prove addotte; il mio padrone aveva apertamente ammesso la verità e ne aveva mostrato la prova vivente; gli intrusi erano ripartiti e tutto era finito.
Ero in camera mia come al solito, proprio io, la Jane di sem pre, in apparenza; nessuno mi aveva colpito, né offeso, né ferito.
Eppure, dov’era la Jane Eyre di ieri, dov’erano la sua vita, le sue speranze?
Jane Eyre, che era stata una donna così ardente e ansiosa, quasi una moglie, era di nuovo una ragazza triste e solitaria, la sua vita era scolorita, le sue speranze spente.
Un gelo invernale era sopraggiunto a metà estate; una bianca tormenta di dicem bre aveva investito il giugno; il ghiaccio aveva gelato la frutta matura, la tempesta aveva stroncato le rose in fiore; sui campi e sui prati era scesa la brina, i sentieri ancora ieri olezzanti oggi erano resi impraticabili da un’intatta coltre di neve e i boschi, che dodici ore prima stormivano fronzuti e fragranti alla tepida brezza come oasi fra i tropici, ora si stendevano spogli e deserti e bianchi come le foreste di abeti della fredda Norve gia.
Tutte le mie speranze erano morte, uccise da un ambiguo destino, simile a quello che una notte colpì tutti gli innocenti in terra d’Egitto.
Pensavo ai miei desideri più cari, ieri lieti e fiorenti ed oggi lividi, freddi e rigidi come cadaveri che nulla poteva rianimare.
Pensavo al mio amore, quel sentimento che apparteneva al mio padrone e che egli aveva creato; tremava nel mio cuore, come un bimbo malato in una culla fredda; la sofferenza e l’angoscia l’avevano colto e non poteva rifugiarsi tra le braccia del signor Rochester, non poteva riscaldarsi sul suo petto.
Mai più avrebbe potuto rivolgersi a lui, perché la fede era svanita, la fiducia distrutta.
Il signor Rochester non era più per me quel che era stato, perché non era quale io l’avevo creduto.
Non ch’io volessi ascrivergli una colpa, né intendevo dire che mi avesse ingannata, ma non potevo più vedere in lui un uomo impeccabilmente leale e sincero e dovevo allontanarmi da lui; questo lo capivo bene.
Quando, come e dove andarmene, non lo sapevo ancora, ma egli stesso, ne ero certa, mi avrebbe fatta partire da Thornfield al più presto.
Non poteva aver avuto per me un affetto sincero, mi dicevo; forse soltanto una passione passeggera, ed ora che questa era stata delusa, non desiderava certo più avermi accanto.
Temevo persino di incontrarlo, poiché la mia vista doveva riuscirgli odiosa.
Oh, com’ero stata cieca, com’ero stata debole!
La vista mi si oscurò, mi parve che una nera vertigine mi investisse e i miei pensieri si fecero confusi come un risucchio d’acqua torbida.
Abbandonata, sfinita ed impotente, mi pareva d’essermi stesa sul letto disseccato di un torrente; udivo un frastuono d’acque che precipitavano a valle da lontani picchi e sentivo avvicinarsi la cascata, ma non avevo volontà di alzarmi, né forza per fuggire.
Rimanevo distesa, desiderando di morire. Una sola idea manteneva ancora una parvenza di vita in me: il pensiero di Dio; e da esso nacque una preghiera inespressa. Le parole vagavano nella mia mente smarrita, chiedendo d’essere pronunziate, ma non trovavo in me l’energia sufficiente. Mio Dio dicevo mentalmente non ti allontanare da me. perché il pericolo è vicino e nessuno può aiutarmi.
Era vicino, infatti, e poiché non avevo levato al Cielo alcuna preghiera affinché lo allontanasse non avevo giunto le mani, né piegate le ginocchia, né schiuse le labbra esso giunse: il torrente mi investì con tutta la sua violenza.
La mia vita derelitta e senza scopo, il mio amore perduto, le mie speranze infrante, la mia fede svanita mi sommersero come un’onda rigonfia e ribollente e mi travolsero nella loro massa nera e rovinosa.
Quell’ora amara non può essere descritta; le onde mi penetrarono davvero nell’animo, affondavo nella melma, non sapevo ove aggrapparmi, l’acqua cresceva intorno a me e infine mi sommerse.
Capitolo XXVII Non so quanto tempo fosse trascorso, quando rialzai il capo e mi guardai attorno; ma dalla luce radente che il sole gettava sulle pareti mi resi conto che il tramonto era vicino, e mi domandai: Che debbo fare?.
La risposta che diede la mia mente: Lascia subito Thornfield, fu così pronta, risoluta e terribile, che mi chiusi le orecchie e mi dissi che ancora non potevo sopportare simili parole.
Non poter essere la moglie di Edward Rochester è il minore dei miei dolori aggiunsi; essermi svegliata dal sogno più radioso per non trovarmi intorno che solitudine e tristezza, è un orrore che posso ancora sopportare, ma doverlo lasciare risolutamente, subito e per sempre, è intollerabile.
Non posso.
Ma allora una voce dentro di me mi ammonì che lo potevo e predisse che l’avrei fatto.
Lottavo contro la mia risoluzione, avrei voluto essere debole per evitare le nuove sofferenze che vedevo sulla mia strada; la coscienza, diventata tirannica, afferrando la passione per la gola, le disse severamente che se per ora io avevo posato soltanto un piede nel fango, un braccio di ferro mi avrebbe presto precipitata in un insondabile abisso di dolori.
Strappatemi via di qui, allora, gridai ma aiutatemi!.
No, ti ci strapperai da te, nessuno ti aiuterà.
Devi cavarti da sola l’occhio destro, tagliarti da sola la mano destra; il tuo cuore sarà la vittima e tu il carnefice che lo trafigge.
Balzai in piedi, atterrita dal giudice spietato che abitava la mia solitudine, dalla voce tremenda che riempiva il silenzio intorno a me.
La testa mi girava, ora che ero in piedi, e mi accorsi che stavo per svenire dalla debolezza e dallo sgomento.
Le mie labbra non avevano più toccato cibo né acqua dal mattino, e con una strana fitta al cuore mi resi conto che da quando mi ero chiusa in camera nessuno era stato mandato a prendere mie notizie o ad invitarmi a scendere; nemmeno la piccola Adèle aveva bussato alla porta, nemmeno la signora Fairfax mi aveva cercata. Gli amici ci abbandonano sempre nella disgrazia mi dissi, togliendo il chiavistello per uscire dalla camera; sulla soglia urtai contro un ostacolo; la testa mi girava ancora, la mia vista era confusa e non avevo forze, per cui non mi riebbi subito.
Fui lì lì per cadere, ma un braccio steso mi sostenne; alzai gli occhi e vidi il signor Rochester seduto davanti alla porta di camera mia.
Esce finalmente mi disse.
È tanto che aspettavo ed ascolta vo, ma non ho udito né un movimento né un singhiozzo.
Ancora cinque minuti di quel silenzio di tomba, e avrei forzato la porta come un ladro.
Così, mi evita! Si è chiusa dentro per piangere da sola?
Avrei preferito che mi coprisse di accuse e di rimproveri veementi.
Ha un temperamento appassionato, e mi aspettavo una scena, una qualsiasi scena.
Ero preparato a lacrime cocenti, ma desideravo soltanto che fossero versate sul mio petto. Invece, un insensibile impiantito le ha bevute, oppure il suo fazzoletto.
Ma sbaglio: lei non ha pianto affatto!
È pallida in viso e ha gli occhi spenti, ma non vedo tracce di lacrime.
Forse il suo cuore ha sparso lacrime di sangue?
Suvvia, Jane!
Neppure una parola di rimprovero?
Nulla d’amaro, nulla di pungente?
Nulla che ferisca il sentimento o ecciti la passione?
Se ne sta quieta là dove io l’ho messa e mi fissa con lo sguardo stanco e passivo.
Jane, io non ho mai voluto farla soffrire.
Se un uomo avesse un’agnellina cui volesse bene come a una figlia, un’agnellina che mangiasse il suo pane, bevesse dalla sua tazza e riposasse sul suo petto e poi per errore la portasse al macello, non si dorrebbe di quello sbaglio sanguinoso, quanto io mi dolgo e mi pento per il mio.
Mi perdonerà mai?
Lettore, gli perdonai subito e sul posto.
Vi era un rimorso così profondo nei suoi occhi, un’afflizione così sincera nella sua voce, una energia così virile nei suoi modi, e inoltre un amore sì grande e inalterato nella sua espressione, che gli perdonai tutto; non a parole, non esteriormente, soltanto nel fondo del mio cuore.
Ora sa che sono un miserabile, Jane, non è vero?
mi chiese guardandomi attentamente, meravigliato forse del mio prolun gato silenzio e del mio atteggiamento, risultato più della mia debolezza che della mia volontà.
Sì, signore.
E allora me lo dica chiaro e tondo, non mi risparmi.
Non posso; sono stanca e non mi sento bene.
Vorrei un po’ d’acqua.
Egli diede in una sommessa e spaventata esclamazione e, sollevandomi tra le braccia, mi portò al piano terreno.
Sulle prime non capii in quale stanza mi avesse portata; tutto appariva scuro ed annebbiato davanti ai miei occhi, ma presto avvertii il benefico calore del fuoco, che a poco a poco mi vivificò, perché, sebbene fosse estate, in camera mia ero diventata fredda come il ghiaccio.
Egli mi accostò alle labbra un bicchiere di vino; lo bevetti e mi sentii rianimare; poi mangiai qualche cosa che mi aveva offerto e mi riebbi del tutto.
Mi trovavo in biblioteca, seduta nella sua poltrona, ed egli mi era accanto. Potessi morire ora, senza sofferenze troppo crudeli, sarebbe meglio per me pensai.
Perché non sarei costretta a fare lo sforzo, che mi spezzerà il cuore, di staccarmi dal signor Rochester.
Devo lasciarlo, ma non voglio, non posso. Come si sente ora, Jane?
Molto meglio, signore; tra poco starò bene del tutto.
Beva ancora un po’ di vino, Jane.
Ubbidii.
Poi egli posò il bicchiere sul tavolo, mi venne di fronte e mi guardò attentamente.
Ma quasi subito volse il viso, gettando un’esclamazione inarticolata, come sopraffatto da un sentimento troppo appassionato; percorse nervosamente la stanza, poi ritornò e, fermandosi di nuovo davanti a me, si chinò come per baciarmi; ma ricordando che ora le sue carezze mi erano proibite, distolsi il mio viso e allontanai il suo.
Come!
Perché?
esclamò egli in fretta.
Oh, capisco; non vuole baciare il marito di Bertha Mason.
Crede che le mie braccia non siano vuote e che le mie carezze spettino ad un’altra. In ogni modo, signore, non c’è posto per me e me ne manca anche il diritto.
Perché, Jane?
Le risparmierò la fatica di parlare e rispon derò per lei: perché ha già moglie mi risponderebbe; non è vero?
Sì.
Se pensa così, deve avere di me una strana opinione; deve considerarmi un indegno libertino, un uomo vile e spregevole che ha simulato un amore disinteressato e sincero per attirarla in un tranello da tempo preparato e spogliarla del suo onore e del rispetto di se stessa.
Che cosa risponde a questo?
Vedo che non può dire nulla; in primo luogo, è ancora debole e respira a fatica, poi non sa assuefarsi all’idea di accusarmi e di avvilirmi, e inoltre la sorgente delle lacrime si è aperta e se lei parlasse troppo sgorgherebbero abbondanti; ma lei non vuole agitarsi, né rimproverarmi.
Si sta chiedendo come deve agire, e trova inutile parlare. La conosco e sto in guardia.
Signore, non intendo fare nulla che le possa nuocere rispose la mia voce tremante che mi avvertì che era bene non aggiun gere altro.
Non nel senso che attribuisce a queste parole; ma in quello che io gli attribuisco, lei progetta di annientarmi.
È lo stesso che se mi avesse detto che, essendo io un uomo ammogliato, lei mi eviterà, si allontanerà da me; poco fa mi ha ricusato un bacio.
Vuole diventarmi completamente estranea, vivere sotto questo tetto unicamente come l’istitutrice di Adèle; se appena le rivolgessi una parola affettuosa, se mai un sentimento d’ami cizia la spingesse verso di me, subito si direbbe: Quest’uomo è stato sul punto di fare di me la sua amante, bisogna che sia di ghiaccio o di pietra di fronte a lui; e di ghiaccio o di pietra lo diventerà davvero.
Mi schiarii e rafforzai la voce, prima di rispondere. Tutto è cambiato per me, signore, dissi e anch’io devo cambiare; non c’è dubbio. Per evitare sorprese nei miei sentimenti, e una continua lotta contro i ricordi ed i pensieri, non c’è che un modo, signore: Adèle deve avere una nuova istitutrice.
Oh, Adèle andrà in collegio; è una cosa già stabilita, né io intendo vederla tormentata, Jane, dagli odiosi ricordi e dai pen sieri che suscita in lei Thornfield Hall, questo luogo maledetto, questa tenda di Acabbo, questo sepolcro insolente che mostra alla luce del cielo l’orrendo spettacolo di una morta viva, que sto piccolo piccolo inferno di pietra abitato da un solo essere diabolico, ma più temibile di una legione di demoni.
Jane, lei non rimarrà qui, e nemmeno io.
Ho già commesso un errore a farla venire a Thornfield, sapendo da chi era abitata questa casa.
Prima ancora di vederla, Jane, avevo dato ordine che le celassero ciò che si raccontava su questo luogo maledetto, soltanto perché temevo che nessuna istitutrice sarebbe mai rimasta presso Adèle sapendo chi abitava sotto lo stesso tetto; i miei progetti d’altronde non mi consentivano di trasferire altrove la pazza, sebbene io possegga un’altra casa, il castello di Ferndean, più ritirato e più nascosto di questa, dove avrei potuto rinchiuderla con sufficiente sicurezza; ma il pensiero della scarsa salubrità del luogo, rinserrato in mezzo a boschi umidi, ha indotto la mia coscienza a rinunciare a quel ritiro.
Probabilmente l’umidità della casa mi avrebbe presto liberato dal peso di lei, ma ogni malfattore ha le sue tendenze, e la mia non è quella di assassinare indirettamente nemmeno chi odio di più sulla terra. Nondimeno, tenere celata a lei, Jane, la vicinanza di una pazza, era lo stesso che coprire un bambino con un mantello e metterlo accanto a un albero di upas; la vicinanza di quell’albero demoniaco è velenosa.
Ma chiuderò Thornfield, inchioderò la porta; munirò di punte aguzze i can celli, sprangherò le finestre più basse; darò duecento sterline all’anno a Grace Poole perché resti qui con mia moglie, come lei chiama quella furia.
Grace fa qualunque cosa per amore del denaro e io chiamerò qui anche suo figlio, il custode del ritiro di Grimsby, perché le faccia compagnia e le sia di aiuto nei momenti pericolosi, quando mia moglie è incitata dai suoi spiriti familiari a bruciare le persone nel proprio letto di notte, a pugnalarle, a sbranarle e così di seguito.
Signore, lo interruppi lei è inesorabile verso quella povera infelice. Ne parla con odio; con vendicativa antipatia... è una crudeltà, perché ella non è responsabile della sua pazzia.
Jane, mia piccola cara, lei non sa quel che dice; mi giudica ancora male; non odio quella donna perché è pazza.
Se lo fosse lei, Jane, crede che la odierei?
Lo credo, signore.
Allora sbaglia; e non mi conosce, non solo, ma non sa nem meno di quale amore io sia capace. Ogni atomo della sua carne mi è caro come la mia propria; l’amerei malata, l’amerei infelice.
Il suo animo è il mio tesoro e anche se si smarrisse continuerebbe ad esserlo.
Se delirasse, le mie braccia la tratterrebbero, e non una camicia di forza; una sua stretta, anche se inconsapevole e feroce, mi alletterebbe e anche se lei mi si avventasse addosso furibonda come ha fatto stamane quella donna, l’accoglierei con un abbraccio energico sì, ma non meno tenero.
Non indietreg gerei con disgusto, vedendola, come ho fatto in quella stanza lassù.
E quando fosse calma, non avrebbe altro guardiano, altra infermiera che me; saprei vegliarla con infinita tenerezza, anche se lei non potesse ricompensarmi con nessun sorriso, e non mi stancherei di guardarla negli occhi, anche se più non mi ricono scessero. Ma perché parlo di questo?
Dicevo che la farò partire da Thornfield; tutto è pronto, lo sa, per una rapida partenza, e domani lei lascerà questo luogo. Le chiedo soltanto di sopportare ancora una notte sotto questo tetto, Jane, e poi addio per sempre alle sue miserie e ai suoi terrori.
Ho un luogo ove rifugiarmi, che sarà un asilo sicuro contro i ricordi odiosi, contro le intrusioni sgradite, persino contro la menzogna e la calunnia!
Conduca Adèle con sé, signore dissi; le terrà compa gnia.
Che cosa intende dire, Jane? Le ho spiegato che Adèle andrà in collegio.
Che bisogno ho di una bambina per farmi compagnia, di una bambina che non è mia figlia, ma la bastarda di una ballerina francese?
Perché m’importuna con lei?
Dico, perché vuole darmi Adèle per compagna?
Parlava di un ritiro, signore, e il ritiro e la solitudine sono tristi, troppo tristi per lei.
Solitudine!
Solitudine?
ripeté irritato.
Vedo che bisogna spiegarsi; e che significa quell’espressione di sfinge che si è dipinta sul suo volto?
Lei dividerà la mia solitudine, capisce?
Scrollai il capo; vedendolo già così esaltato, dovetti fare appello al mio coraggio, anche solo per arrischiare quel muto segno di diniego. Aveva parlato camminando rapidamente su e giù per la stanza, ed ora si fermò, come se all’improvviso avesse messo le radici, e mi fissò con uno sguardo duro.
Io distolsi gli occhi e li posai sul fuoco, tentando di assumere e di mantenere un atteggiamento calmo e composto. Ci siamo! Ora cominciano le sorprese del carattere di Jane disse infine con maggior calma di quanto il suo aspetto non pro mettesse.
La matassa di seta si è dipanata fin qui abbastanza facilmente, ma lo sapevo che avrei incontrato un nodo e che si sarebbe imbrogliata; il nodo c’è.
Ora verranno le noie, le difficoltà, l’esasperazione e guai a non finire!
Per Dio!
Come vorrei poter spiegare una parte della forza di Sansone e spezzare l’ostacolo come fosse un filo di stoppa!
Riprese a camminare, ma subito si fermò, e questa volta proprio davanti a me.
Jane, vuole intendere ragione?
Si chinò, avvicinando le labbra al mio orecchio. Perché se non vuole, userò la violenza.
La sua voce si era fatta rauca, il suo sguardo quello di un uomo in procinto d’infrangere un insopportabile legame e di gettarsi a capofitto nella più sfrenata licenza.
Mi accorsi che bastava un momento, un nuovo accesso di collera, e non avrei più potuto dominarlo.
L’attimo presente, l’attimo fuggevole, era tutto quanto avevo per controllarlo, per frenarlo; un moto di repulsione, la fuga, la paura avrebbero deciso della mia sorte, e della sua.
Ma non avevo paura, non ne avevo affatto.
Sentivo una forza dentro di me, una sicurezza che mi sosteneva.
La crisi era pericolosa, ma non priva di fascino, di quel fascino che esercita sugli indiani una corsa in canoa sulle rapide di un fiume.
Presi nelle mie la sua mano contratta, ne aprii le dita e dissi dolcemente: Si sieda; parlerò con lei quanto vorrà e ascolterò tutto quanto ha da dirmi, siano o no cose ragionevoli.
Egli si sedette, ma non parlò subito.
Da un pezzo lottavo con le lacrime, mi ero sforzata in tutti i modi di trattenerle, perché sapevo che non gli sarebbe piaciuto vedermi piangere; ma ora giudicai bene di lasciarle scorrere liberamente, e se il mio pianto lo turbava, tanto meglio.
Così mi misi a piangere e singhiozzare.
Subito mi pregò seriamente di calmarmi, ed io risposi che non potevo, finché lo vedevo così fuori di sé.
Ma io non sono fuori di me, Jane; soltanto l’amo troppo e poco fa il suo pallido visino aveva un’espressione così fredda e risoluta, che non ho potuto sopportarlo.
Basta piangere, ora; si asciughi gli occhi.
La voce addolcita mi annunciava che si era calmato; così mi calmai anch’io.
Egli tentò di appoggiarmi la testa sulla spalla, ma non glielo permisi; volle attirarmi a sé, e lo respinsi.
Jane!
Jane!
disse con accento così triste e amaro che tutti i miei nervi ne vibrarono.
Non mi ama più, dunque? Era sol tanto la mia posizione, e l’idea di diventare mia moglie che la tentavano?
Ora che per lei non posso più essere un marito, mi rifugge come se fossi un rospo, o un mostro?
Queste parole mi ferirono; ma che cosa potevo dire o fare?
Probabilmente avrei dovuto non dire né fare nulla; ma ero così torturata dal rimorso di aver offeso i suoi sentimenti, che non resistetti al desiderio di spargere un po’ di balsamo sulla ferita che avevo aperta.
Io l’amo dissi più che mai; ma non devo dimostrarglielo, né indulgere a questo sentimento; e questa è l’ultima volta che lo esprimo.
L’ultima volta, Jane!
Come!
Crede di poter vivere con me, di vedermi ogni giorno e, pur continuando ad amarmi, rimanere fredda e tenermi a distanza?
No, signore, sono certa che non lo potrei; e perciò non vedo che una strada, ma se gliene parlo, lei andrà di nuovo in collera.
No, parli!
E se io mi infurio, lei avrà la risorsa delle lacri me.
Signor Rochester, devo lasciarla.
Per quanto tempo, Jane?
Per pochi minuti, quanto le basta per lisciarsi i capelli, che sono un po’ spettinati...
o per bagnarsi il viso, che le brucia. Devo lasciare Adèle e Thornfield.
Devo dividermi da lei per sempre; devo cominciare un’esistenza nuova, tra gente estranea, in un ambiente diverso.
Certo; gliel’avevo già detto.
Non mi soffermo sulla follia di volersi dividere da me; al contrario, lei deve diventare una parte di me.
Quanto alla nuova vita, sì, sta bene; lei sarà mia moglie.
Io non sono sposato e lei diventerà la signora Rochester di nome e di fatto.
Le sarò fedele sino alla morte; la condurrò in una mia proprietà nel sud della Francia, in una villa dalle mura bianche sulla spiaggia del Mediterraneo.
Là potrà trascorrere una vita felice, sicura ed innocente.
Non tema che io voglia trarla in inganno e fare di lei la mia amante; perché scrolla la testa?
Jane, sia ragionevole, o in verità io perderò la testa.
La voce e la mano gli tremavano, aveva le narici dilatate e gli occhi lampeggianti; eppure osai parlare: Signore, sua moglie vive dissi.
È un fatto che lei stesso ha ammesso stamattina.
Se venissi a vivere con lei come desidera, diventerei la sua amante; chiamarmi altrimenti sarebbe un sofisma, una menzogna.
Jane, non sono un uomo di carattere mite, non lo dimentichi, né paziente; non sono freddo né spassionato. Per pietà di me, di lei stessa, ponga le dita sul mio polso, senta come batte e stia in guardia!
Sì scoprì il polso e me l’offrì; il sangue aveva abbandonato il suo volto e le sue labbra, che si erano fatte lividi.
Ero sgomenta; agitarlo a quel modo con una resistenza che gli riusciva odiosa mi sembrava crudele; cedere non volevo.
Feci ciò che fanno istintivamente gli esseri umani quando si trovano spinti all’estre mo: chiesi soccorso a qualcuno che è superiore agli uomini e le parole: Signori aiutatemi!
mi sfuggirono involontariamente dalle labbra.
Sono un pazzo?
gridò ad un tratto il signor Rochester.
Continuo a dirle che non sono ammogliato e non le spiego il perché.
Dimentico che lei non sa nulla del carattere di quella donna, né delle circostanze che mi indussero a concludere con lei un’unione infernale.
Oh, sono certo che Jane dividerà la mia opinione, quando saprà tutto quello che so io!
Metta la mano nella mia, Jane, perché io veda e senta che mi è vicina, e con poche parole le esporrò come stanno veramente le cose.
Vuole ascoltarmi?
Sì, signore; anche per ore, se vuole.
Le chiedo soltanto pochi minuti.
Jane, ha mai sentito dire che io non ero il maggiore della mia famiglia, che avevo un fratello primogenito?
Ricordo che una volta me lo disse la signora Fairfax.
E ha mai saputo che mio padre era un uomo avido e avaro?
Ho inteso dire anche questo.
Allora, Jane, deve sapere che mio padre aveva deciso di man tenere unita la sua proprietà; non sopportava l’idea di dividere i suoi beni e di lasciarmene una buona parte. Aveva stabilito che tutto dovesse andare a mio fratello Rowland; tuttavia, soppor tava altrettanto poco l’idea che uno dei suoi figli fosse povero, e pensava di arricchirmi facendomi contrarre un cospicuo matri monio.
Così si diede a cercarmi una compagna.
Il signor Mason, piantatore e mercante nelle Indie Occidentali, era una sua antica conoscenza e mio padre sapeva che aveva un patrimonio solido ed ingente; comunque, assunse informazioni e scoprì che Mason aveva un figlio e una figlia e che a quest’ultima, come Mason stesso gli disse, avrebbe dato una dote di trentamila sterline: era quanto gli bastava.
Quando uscii di collegio, fui mandato in Giamaica per sposare una ragazza che già mi era stata destinata.
Mio padre non mi parlò della dote, ma mi disse che la signorina Mason era il vanto di Spanish Town per la sua bellezza, e diceva il vero.
La trovai bella, infatti, di una bellezza simile a quella di Blanche Ingram, alta, bruna, maestosa.
La famiglia di lei teneva al matrimonio per la mia nascita e così pure la ragazza.
Me la fecero vedere a feste e ricevimenti vestita splendidamente, ma di rado la incontrai da sola e non riuscii quasi mai a parlarle a quattr’occhi. Lei mi circuiva e mi lusingava, spiegando per me tutto il suo fascino e tutte le sue attrattive.
Gli uomini del suo ambiente sembrava l’ammirassero e mi invidiassero; rimasi abbagliato; i miei sensi furono stimolati, eccitati e, semplice ed inesperto com’ero, credetti di amarla.
Nulla trascina un uomo a commettere le follie più insensate quanto le stupide rivalità di società, la febbre, le impazienze, l’accecamento della gioventù.
I parenti di lei mi incoraggiavano, i presunti rivali mi provoca vano, lei mi adescava...
e così il matrimonio fu concluso prima che io avessi il tempo di riflettere. Quando penso a quell’atto, non posso certo avere rispetto di me stesso! Mi sento assalire e soffocare dal disprezzo.
Non l’amavo, non la stimavo, neppure la conoscevo; non sapevo se in lei esistesse una sola virtù e non avevo notato né modestia, né bontà, né candore, né raffinatezza nella sua mente e nei suoi modi...
eppure la sposai, imbecille, vile e cieco che ero!
Avrei commesso una colpa meno grave se... Ma cerchiamo di ricordare a chi sto parlando! Non avevo mai veduto la madre della mia fidanzata, e la credevo morta.
Appena trascorsa la luna di miele, appresi il mio errore: era pazza, e rinchiusa in un manicomio.
Vi era anche un fratello minore, muto e completamente idiota.
Il maggiore, che anche lei ha veduto , un giorno avrà la stessa sorte degli altri, perché anche lui è debole di mente.
Mio padre e mio fratello Rowland erano a conoscenza di tutto questo, ma pensarono solamente alle trentamila sterline e diedero mano al complotto contro di me.
Furono scoperte odiose quelle che feci; ma eccezione fatta per l’inganno cui anche lei aveva preso parte, celandomi la verità sulla sua famiglia, non avrei mosso alcun rimprovero a mia moglie, nemmeno quando mi accorsi che la sua indole era assolutamente estranea alla mia, che i suoi gusti mi riuscivano sgradevoli, che il suo spirito era volgare, basso, limitato e inca pace di lasciarsi guidare verso qualche cosa di più nobile ed elevato; nemmeno quando capii che non avrei passato con lei una sola sera, una sola ora piacevole.
Qualsiasi conversazione era impossibile tra noi, perché qualunque fosse l’argomento che sceglievo, immediatamente ricevevo da lei una risposta sgarbata o banale, perversa o imbecille. Quando capii che non avrei mai avuto una casa ordinata e tranquilla, perché nessuna persona di servizio avrebbe sopportato i continui sfoghi del suo carattere violento e irragionevole, le sue vessazioni, i suoi ordini assurdi, tirannici e contraddittori, anche allora seppi dominarmi. Schivavo le rampogne, tagliavo corto alle rimostranze; cercavo di ingoiare in segreto la delusione e il disgusto, e di reprimere la profonda antipatia che mi ispirava. Jane, non voglio turbarla con particolari abominevoli; poche e crude parole basteranno ad esprimere ciò che voglio dirle.
Ho vissuto quattro anni con quella donna, ma fin dal principio mi aveva messo a dura prova; il suo temperamento maturava e si sviluppava con paurosa rapidità, i suoi vizi crescevano a dismisura ed erano così prepotenti, che soltanto la crudeltà avrebbe potuto tenerli a freno, ed io non volevo essere crudele.
Che intelligenza da pigmea aveva, e che istinti da gigante!
Che spaventosa maledizione furono per me quei suoi istinti perversi!
Bertha Mason, degna figlia di una madre infame, mi trascinò attraverso tutte le più ripugnanti ed avvilenti sofferenze cui può essere sottoposto un uomo unito ad una donna intemperante ed impudica.
Frattanto mio fratello era morto e in capo a quei quattro anni anche mio padre morì.
Così, mi trovai ricco, e pure immerso nella più degradante indigenza; la donna più volgare, impura e depravata che mai io abbia veduto era legata a me, chiamata dalla legge e dalla società una parte di me stesso.
Non potevo liberarmi da lei con nessun procedimento legale, perché i medici avevano scoperto che mia moglie era pazza, i suoi eccessi avevano prematuramente sviluppato i germi del male.
Jane, il mio racconto la turba, si è fatta pallida.
Vuole che rimandi il resto a un altro giorno? No, signore, finisca ora. Io la compiango, la compiango sinceramente.
Jane, di solito la compassione è un tributo mortificante e per nicioso, tanto che un uomo è giustificato se lo rifiuta e lo ricaccia tra i denti di chi glielo offre; ma si tratta della compassione che alligna nei cuori duri ed egoisti e nasce dall’incrocio di un’ibrida insofferenza delle pene altrui con un volgare disprezzo per coloro che le hanno sopportate.
Ma questa non è la sua compassione, Jane; non è questo il sentimento che ora le si legge in viso, che le inumidisce gli occhi, che le gonfia il cuore e fa tremare la sua mano nella mia.
La sua compassione, mia diletta, è la sofferente madre dell’amore, e la sua angoscia lo spasimo che genera la divina passione.
L’accetto, Jane, e ne lasci avanzare la figlia; le mie braccia sono pronte a riceverla.
Continui, signore; che cosa fece, quando scoprì che era pazza?
Arrivai al limite della disperazione; un rimasuglio di rispetto umano fu la sola cosa che intervenne tra me e l’abisso.
Agli occhi del mondo ero indubbiamente coperto di vergogna, ma decisi di essere onesto di fronte a me stesso e fino all’ultimo ripudiai ogni connivenza con i suoi delitti, e mi tenni lontano da quello spirito vizioso; ma la società continuava ad associare il mio nome e la mia persona con la sua; la vedevo e l’ascoltavo ogni giorno, una parte del suo respiro si mescolava all’aria che respiravo e inoltre ricordavo che un tempo ero stato suo marito; quel ricordo mi era, come ora, indicibilmente odioso; sapevo che, finché viveva, non avrei mai potuto diventare il marito di una donna migliore di lei, e benché avesse cinque anni più di me era probabile che vivesse quanto me, essendo robusta di corpo quanto era inferma di mente.
Così, a ventisei anni, non avevo più speranze. Una notte fui svegliato dalle sue grida .
Era un’ardente notte tropicale, di quelle che, nelle descrizioni di quei climi, spesso precedono un uragano; incapace di dormire, mi alzai e aprii la finestra.
L’aria sembrava carica di vapori di zolfo; non riuscivo a trovare refrigerio in alcun luogo.
Le zanzare entrarono a stormi dalla finestra, riempiendo la camera del loro ronzio.
L’ansito del mare arrivava fino a me, sordo e minaccioso come il rombo lontano d’un terremoto, nuvole nere si addensa vano sulla sua distesa, la luna scendeva nei flutti, larga e rossa come una palla di cannone infuocata, gettando un’ultima luce sanguigna sulla terra agitata dal fermento della tempesta.
Ero fisicamente influenzato da quell’atmosfera e da quella scena e alle mie orecchie continuavano a giungere le maledizioni che lanciava la pazza; lei vi mescolava il mio nome con un accento d’odio diabolico...
e che linguaggio usava! Nessuna prostituta di professione ha mai fatto sfoggio di espressioni più triviali. Benché due stanze mi separassero da lei, udivo ogni parola, perché le sottili pareti che usano in quelle contrade non opponevano che un debole schermo ai suoi urli di fiera. Questa vita mi dissi è un inferno. Nell’abisso senza fondo si deve respirare un’aria come questa e si devono udire gli stessi suoni. Ho il diritto di liberarmene, se posso.
Le sofferenze di un’esistenza mortale cesseranno con la fine di una vita che mi opprime l’anima. Del fuoco eterno inventato dai fanatici non ho paura, non vi può essere una condizione futura peggiore della presente. Lasciate mi spezzare quest’esistenza, per ritornare a Dio, dov’è la vera casa!.
Così dicendo mi inginocchiai per aprire un baule che conteneva un paio di pistole cariche; volevo uccidermi, ma quel desiderio fu di breve durata, perché, non essendo pazzo, la crisi di disperazione che aveva generato il disegno e il proposito di suicidio era svanita in un secondo.
Un vento fresco proveniente dall’Europa soffiava sull’oce ano e le sue folate entrarono dalla finestra aperta; l’uragano scoppiò, con pioggia, tuoni e fulmini e l’aria si fece leggera.
Allora presi una decisione.
Passeggiando sotto i gocciolanti alberi d’arancio del mio giardino bagnato dalla pioggia, tra i melograni e gli ananassi inzuppati, mentre la fulgida aurora dei tropici s’accendeva attorno a me, così ragionai, Jane, e lei mi ascolti; perché fu la vera saggezza che mi consolò in quell’ora e mi additò la via giusta da seguire.
Il dolce vento d’Europa mormorava ancora tra le foglie rinfrescate, e l’Atlantico ruggiva nella sua gloriosa libertà; il mio cuore, disseccato e riarso da tanto tempo, si gonfiò udendo quella voce, e si riempì di sangue vivo...
tutto il mio essere aspirava a rinascere, la mia anima bramava un sorso d’acqua pura. Sentii rivivere la speranza e vidi possibile la rigenerazione. Da un arco fiorito in fondo al mio giardino mirai il mare, più azzurro del cielo; il vecchio mondo era al di là e mi apriva chiare prospettive. Va’, mi diceva la speranza torna a vivere in Europa. Là nessuno sa che porti un nome contaminato, né quale spregevole fardello ti è legato.
Puoi condurre con te la pazza in Inghilterra; confinarla con l’assistenza e le precauzioni dovute a Thornfield e poi andartene dove vorrai e stringere i legami che ti parrà.
La donna che ti ha fatto tanto soffrire, che ha macchiato il tuo nome, oltraggiato il tuo onore e sciupato la tua giovinezza non è tua moglie, né tu sei suo marito.
Provvedi a che non le manchino le cure richieste dal suo stato, e avrai fatto tutto quanto Iddio e gli uomini possono pretendere da te.
Fa’ in modo che la sua identità, i rapporti che la legano a te cadano nell’oblio; non hai il dovere di rivelarli ad essere vivente.
Mettila in un luogo comodo e sicuro, cela la sua degradazione nell’isolamento e lasciala.
Agii precisamente come avevo ideato.
Mio padre e mio fratello non avevano partecipato ad alcuno la notizia delle mie nozze, perché già nella prima lettera che avevo scritto loro dopo il matrimonio, estremamente disgustato delle sue conseguenze e prevedendo per me, date le tare della famiglia, un orribile avvenire, li avevo scongiurati di tenere segreta la mia unione.
Infatti, ben presto la condotta di colei che mio padre mi aveva scelta per moglie divenne così scandalosa che egli si sarebbe vergognato di doverla riconoscere per nuora; così, lungi dal desiderare che altri sapessero di quella parentela, si curò quanto me di tenerla celata.
Condussi dunque in Inghilterra quel mostro, che mi rese anche il viaggio per mare faticoso ed orribile.
Fu un grande sollievo per me quando giungemmo a Thornfield e la vidi rin chiusa in quella stanza del terzo piano il cui camerino interno è diventato da dieci anni il vero covo di una belva, la tana di uno spirito maligno.
Non mi fu facile trovare chi le facesse al tempo stesso da infermiera e da custode, essendo necessario scegliere una persona di assoluta fiducia, poiché le crisi e le urla della pazza avrebbero inevitabilmente tradito il mio segreto; inoltre, lei aveva giorni, talvolta anche delle settimane, di lucidità, e le occupava a calunniarmi.
Finalmente assunsi Grace Poole, che viveva al Ritiro di Grimsby.
Lei e Carter sono le sole persone ch’io abbia messo a parte del segreto.
La signora Fairfax deve aver sospettato qualche cosa, ma non può sapere nulla di preciso sulla realtà dei fatti.
In complesso Grace si è dimostrata un’ottima custode, anche se, in parte a causa d’un vizio del quale sembra incorreggibile e che forse è dovuto al suo incarico snervante, più di una volta la sua vigilanza è stata elusa.
La pazza è scaltra e maligna e non ha mai mancato di approfittare delle temporanee disattenzioni della sua guardiana; una volta per nascondere il coltello con il quale aggredì suo fratello, e due volte per impadronirsi della chiave della sua cella e poter uscire di notte.
Nella prima di queste occa sioni perpetrò il tentativo di bruciarmi nel letto, e nella seconda fece l’allucinante apparizione in camera sua, Jane. Ringrazio la Provvidenza di aver vegliato su di lei, facendo sfogare le furie della pazza sul suo velo nuziale, che forse le aveva suscitato un confuso ricordo del giorno delle sue nozze. Ma preferisco non soffermarmi su ciò che poteva accadere.
Quando penso che la belva che stamane mi si è avventata contro stringendomi alla gola ha chinato il suo viso sanguigno e tumefatto sul nido della mia colomba, il sangue mi si gela nelle vene...
E che cosa fece, signore, domandai quando tacque dopo averla condotta ed alloggiata qui? Dove andò? Che cosa feci, Jane?
Mi trasformai in un folletto.
Dove andai?
Feci lunghi viaggi, precipitosi e inquieti come il vento di marzo.
Visitai il Continente e ne traversai disordinatamente tutti i paesi.
La mia idea fissa era di cercare e trovare una donna buona e intelligente che potessi amare, l’opposto della furia che avevo lasciato a Thornfield.
Ma lei non poteva sposarsi, signore. Mi ero convinto di poterlo fare e volevo farlo.
Non avevo intenzione di ingannare alcuno, come poi ho ingannato lei.
Intendevo raccontare semplicemente la mia storia e fare aper tamente le mie proposte; mi sembrava così logico che mi si considerasse libero d’amare e di essere amato, che non dubitai mai di non trovare una donna disposta ad accettarmi e capace di capire il mio caso, nonostante la maledizione che mi gravava sulle spalle.
Ebbene, signore?
Quando si atteggia a inquisitrice, Jane, mi fa sempre sorri dere.
Spalanca gli occhi come un uccello ansioso e fa ogni tanto un movimento di impazienza, come se le risposte non venissero abbastanza in fretta e volesse leggere ciò che è scritto nel cuore di chi interroga; ma prima di continuare mi dica che significa quel suo ebbene, signore?.
È una breve frase che lei usa spesso e che più di una volta mi ha indotto a dilungarmi in interminabili conversazioni, sebbene io stesso non saprei dirne il perché.
Significa: E dopo?
Che cosa fece?
Che cosa nacque da quel suo atteggiamento?
Già!
E che cosa vuole sapere ora?
Se trovò una donna che le piacesse, se le chiese di sposarla e che cosa le rispose.
Posso dirle come trovai la donna che mi piacque e come le chiesi di sposarmi, ma ciò che rispose deve ancora essere scritto nel libro del destino. Per dieci lunghi anni vagabondai per il mondo, fermandomi un po’ in una capitale, un po’ in un’altra; qualche volta a Pietroburgo, più spesso a Parigi e occasional mente a Roma, Napoli, Firenze.
Provvisto di molto denaro e con il passaporto di un antico casato, potevo scegliere la società che mi conveniva; nessun circolo mi era chiuso.
Cercai la mia donna ideale tra le signore inglesi, le contesse francesi, le dame italia ne e le nobili tedesche.
Non riuscivo a trovarla.
Qualche volta, per un fuggevole momento, credetti di aver colto uno sguardo, udito una voce, mirato una forma che annunziavano l’avverarsi del mio sogno; ma presto sopravveniva la delusione. Lei non deve supporre che cercassi la perfezione, né dello spirito né del corpo; desideravo soltanto una donna che mi convenisse e che fosse agli antipodi della creola, ma inutilmente. In mezzo a tante donne non ne trovai una che anche se fossi stato libero, avvertito com’ero dei rischi, degli orrori, degli avvilimenti di una unione sbagliata, avrei chiesto in moglie.
Le delusioni mi resero scettico; presi a condurre una vita sregolata, ma non libertina; odiavo il libertinaggio e l’odio ancora.
Quello era un attributo della mia Messalina indiana e il profondo disgusto che lei e il suo vizio mi avevano sempre ispirato mi teneva a freno, persino nei piaceri.
Qualsiasi godimento possibile di finire in gozzoviglia mi dava l’impressione di avvicinarmi a lei, e perciò lo schivavo.
Tuttavia, non potevo vivere solo; così cercai la compagnia di qualche amante.
La prima che scelsi fu Céline Varens, un altro di quei passi che inducono un uomo a disprezzarsi, quan do li ricorda.
Lei sa già chi era e come finì la nostra relazione.
A Céline ne seguirono altre due: Giacinta, un’italiana, e Clara, una tedesca, entrambe ritenute bellissime. Ma in capo a poche settimane, che cosa significava più per me la loro bellezza?
Gia cinta era violenta e immorale; mi stancai di lei in tre mesi.
Clara era onesta e mite, ma pesante, fredda e sciocca; proprio il tipo che meno si confaceva ai miei gusti.
Fui ben contento di darle una somma sufficiente perché aprisse un negozio e si mettesse sulla buona via e di liberarmi così decentemente di lei.
Ma, Jane, vedo sul suo viso che non si sta facendo di me un’opinione molto favorevole, in questo momento.
Mi ritiene uno sciagurato privo di senso morale e di buoni sentimenti, non è vero?
Infatti, signore, non mi piace più come qualche volta mi è piaciuto.
Non le sembrava di fare male, vivendo in quel modo, ora con un’amante ora con un’altra?
Ne parla come fosse una cosa naturale.
Lo era, per me; ma non mi piaceva.
Era uno spregevole genere di vita, e non vorrei mai più ricominciarla.
Prendersi un’amante non è meno abbietto che comperare una schiava; tutte e due, spesso per indole e sempre per posizione, sono inferiori a noi, e vivere in intimità con gli inferiori è degradante.
Oggi odio anche il solo ricordo del tempo passato con Céline, Giacinta e Clara.
Sentii che quelle parole erano sincere e ne trassi la convinzio ne che se mai avessi dimenticato il rispetto che mi dovevo e tutti i princìpi che mi erano stati inculcati fino al punto di diventare anch’io, cedendo alla tentazione, o sotto un qualsiasi pretesto e con tutte le attenuanti del caso, la sua amante, un giorno egli mi avrebbe considerata con lo stesso disprezzo che ora il ricordo di quelle disgraziate suscitava in lui.
Non espressi questa convin zione; mi bastava averla.
E me la stampai nel cuore, affinché vi rimanesse per essermi di aiuto nel momento della prova.
E adesso, Jane, perché non dice: Ebbene, signore?. Non ho ancora finito; lei ha un aspetto grave e vedo che mi disapprova.
Ma mi lasci venire al punto.
Lo scorso gennaio, stanco di amanti e libero, con l’animo indurito e amareggiato da una vita inutile, vagabonda e solitaria, corroso dalla delusione, mal disposto verso gli uomini e specie verso le donne , chiamato dai miei affari feci ritorno in Inghilterra.
In una gelida serata d’inverno giunsi sul mio cavallo in vista di Thornfield; luogo aborrito, dove non mi aspettavo né pace né piacere.
Su una barriera di pietra, lungo la strada di Hay, scorsi tranquillamente seduta una figurina.
Le passai accanto con la stessa indifferenza che se fosse stata il salice che svettava di fron te a lei, dall’altra parte della via.
Non ebbi alcun presentimento di ciò che doveva diventare per me; nessuna voce interiore mi ammonì che l’arbitra della mia vita, il mio buon genio nella felicità e nella disgrazia mi attendeva là sotto quelle spoglie modeste.
Non me ne resi conto neppure quando, dopo la caduta di Mesrour, mi si avvicinò e mi offrì gravemente il suo aiuto.
Era una creatura sottile e giovanissima; sembrava uno scricciolo che, posatosi ai miei piedi, si offrisse di trasportarmi sulle sue ali minuscole.
Fui scortese, ma la figurina non volle andarsene; mi rimase accanto con singolare perseveranza, guardandomi e parlando con una certa autorità; avevo bisogno d’aiuto, disse, e lei me lo avrebbe dato; infatti così fu.
Quando mi appoggiai a quella fragile spalla, qualche cosa di nuovo, come una linfa, un sentimento fresco, si insinuò nelle mie vene.
Fu bene che apprendessi che quella piccola silfide doveva tornare a me, che apparteneva alla mia casa, altrimenti non l’avrei sentita sfuggirmi di sotto la mano e svanire oltre la siepe senza uno strano rimpianto.
La sentii tornare a casa, quella sera, Jane, sebbene certo lei non supponesse che io pensavo a lei e spiavo il suo ritorno.
Il giorno dopo rimasi ad osservarla non visto mentre giocava con Adèle nella galleria.
Ricordo che quel giorno nevicava e non potevano uscire.
Io ero in camera mia con la porta socchiusa e potevo vedere ed ascoltare.
Per un poco Adèle occupò la sua attenzione, ma io immaginai che i suoi pensieri fossero altrove, anche se era così paziente con la bambina, e le parlava e la faceva divertire.
Quando infine Adèle si allontanò, lei, mia piccola Jane, si immerse in profon de fantasticherie e prese a passeggiare lentamente su e giù per la galleria.
Di tanto in tanto, passando davanti a una finestra, guardava la neve che scendeva fitta, prestava orecchio all’ululare del vento, poi riprendeva a camminare e a fantasticare.
Credo che quel giorno le sue visioni non fossero tristi; la luce che ogni tanto le brillava negli occhi e una specie di lieta eccitazione sul suo volto rivelavano che le sue meditazioni non erano amare o malinconiche; anzi, il suo sguardo era illuminato dai dolci sogni della gioventù che segue su ali compiacenti il volo della spe ranza, su su fino a un cielo ideale.
La voce della signora Fairfax, che parlava nel vestibolo con una delle serve, la svegliò: come sorrise curiosamente tra sé e sé, Jane!
Vi era molto buon senso e molta finezza in quel sorriso, che sembrava burlarsi delle sue fantasie e dire: Le mie visioni sono molto belle, ma non devo dimenticare che sono solo visioni.
La mia fantasia vede un cielo rosato e un Eden fiorito e verdeggiante, ma so perfettamente che in realtà mi si apre davanti un cammino scabroso e che mi aspettano buie tempeste.
Allora corse giù dalla scala e chiese alla signora Fairfax di darle qualche cosa da fare, come regolare i conti della settimana, credo, o un’altra occupazione del genere, e mi irritai con lei, Jane, che si era sottratta alla mia vista.
Attesi la sera con impazienza, perché allora avrei potuto chiamarla presso di me.
Sospettavo in lei un carattere insoli to e assolutamente nuovo, e volevo studiarlo per giungere a conoscerlo. Lei si presentò con fare timido e al tempo stesso indipendente; era vestita con semplicità, press’a poco come ora. La feci parlare e in breve mi accorsi che era piena di contrasti.
Il suo aspetto e i suoi modi erano controllati da una severa edu cazione, aveva spesso l’aria diffidente; ma tutto in lei rivelava un’indole naturalmente raffinata, e soltanto il fatto di non essere avvezza alla compagnia dei propri simili la rendeva timorosa di commettere qualche errore o di dire qualche sciocchezza.
Ma appena le si rivolgeva la parola, alzava sull’interlocutore uno sguardo acuto, aperto e vivace; vi era forza e penetrazione nei suoi occhi e, serrata da presso da domande precise, trovava subito la risposta giusta.
Mi parve che s’abituasse presto a me; credo che sentisse l’esistenza d’una simpatia tra lei e il suo burbero e torvo padrone, perché mi accorsi con stupore che dopo poco tempo si sentiva piacevolmente a suo agio in mia compagnia; per scontroso e intrattabile che fossi, lei non mostrava sorpresa, né timore, né disagio, né pena di fronte ai miei malumori; mi osservava, e di tanto in tanto mi rivolgeva un sorriso con una grazia così semplice e sagace che non saprei descrivere.
Io ero al tempo stesso contento e stimolato da quello che vedevo; mi piaceva, e desideravo vedere di più.
Tuttavia per molto tempo la trattai con distacco e cercai raramente la sua compagnia.
Ero un epicureo dell’intelletto e volevo prolungare il piacere della scoperta di questa nuova e piccante conoscenza; inoltre per un po’ fui assillato dal timore di veder appassire quel fiore, se lo avessi maneggiato liberamente; avevo paura di veder svanire il dolce incanto della sua freschezza.
Non sapevo allora che non si trattava d’una fioritura effimera, bensì della radiosa immagine d’un fiore intagliato in una gemma indistruttibile. Poi, volevo anche vedere se lei mi avrebbe cercato, il giorno che l’avessi evitata, ma non lo fece. Se ne rimase in sala di studio tranquilla come la scrivania o il cavalletto e se per caso la incontravo, passava oltre, in fretta, con un cenno di saluto a malapena rispettoso, tanto era breve. La sua espressione abituale, in quei giorni, Jane, era pensierosa; non abbattuta, perché non soffriva, ma non gaia, perché aveva poche speranze e nessuna gioia. Mi chiedevo che cosa pensasse di me, o se mi pensava, e decisi di scoprirlo.
Mi riavvicinai a lei e quando conversavamo vi era un non so che di contento nel suo sguardo, e di gaio nei suoi modi, che la rivelavano di cuore socievole; era la solitudine dell’aula di studio, il tedio della sua vita che l’immalinconivano.
Mi concessi il piacere d’essere cortese con lei; la cortesia la commosse e l’espressione del suo viso si rasserenò e si addolcì, la sua voce si ravvivò.
Mi piaceva sentire pronunciare il mio nome dalle sue labbra con accento grato e felice.
In quel periodo, ogni incontro casuale con lei, Jane, mi rallegrava, perché notavo una curiosa esitazione nei suoi modi; mi guardava con un certo turbamento, con l’ombra di un dubbio, chiedendosi quale sarebbe stato il mio capriccio: se avrei rappresentato la parte del padrone severo, o dell’amico benevolo.
Ma ormai lei mi era già troppo cara per divertirmi a simulare spesso la parte del padrone; quando le stendevo cordialmente la mano, il suo giovane viso pensieroso si illuminava tutto di una tale gioia, che facevo fatica a trattenermi dallo stringerla senza indugio sul mio petto.
Non parli più di quei giorni, signore lo interruppi, asciu gandomi furtivamente le lacrime, poiché il suo linguaggio era una tortura per me, sapendo ciò che dovevo fare, e al più presto; tutti quei ricordi, quelle rivelazioni sul suo stato d’animo non facevano che rendere più difficile il mio compito.
No, Jane acconsentì egli; che bisogno c’è di parlare del passato, quando il presente è tanto più sicuro e il futuro tanto più bello?
Tremai nell’udirlo esprimere quell’illusione.
Capisce, ora, come stanno le cose, non è vero?
continuò.
Dopo una giovinezza e una maturità trascorse in parte in mezzo a inesprimibili sofferenze, e in parte nella più desolata solitudine, io ho trovato per la prima volta colei che posso vera mente amare...
ho trovato lei.
Lei è la mia simpatia, la miglior parte di me stesso, il mio angelo custode, e io le sono unito da un legame fortissimo.
La credo buona, intelligente, attraente; il mio cuore ha concepito una passione grave e fervida e mi spinge verso di lei, l’attira al centro e alla sorgente della mia esistenza, fa gravitare la mia vita attorno a lei e, ardendo d’una fiamma pura e possente, fonde lei e me in un essere solo.
È perché sentivo e sapevo tutto questo che decisi di sposarla.
Dirmi che sono già ammogliato è una vana canzonatura; lei sa ora che io ho avuto per moglie soltanto un demonio ripugnante.
Ho sbagliato a tentare di ingannarla, ma temevo l’ostinazione del suo carattere, temevo i pregiudizi che le sono stati incul cati fin dall’infanzia, e volevo fosse sicuramente mia, prima di arrischiarmi a farle certe confidenze.
Sono stato codardo; avrei dovuto, invece, fare appello alla sua nobiltà e magnanimità, come faccio ora; svelarle tutta la mia vita di dolori, descriverle la mia fame e la mia sete di un’esistenza più degna e più elevata, dimostrarle non la mia risoluzione , ma il mio irresistibile bisogno di amare veramente e fedelmente qualcuno che mi ricambiasse di pari amore.
Poi le avrei chiesto di accettare la mia promessa di fedeltà e di darmi la sua.
Jane, me la conceda ora. Una pausa di silenzio.
Perché tace, Jane?
Subivo un’ardua prova; una mano d’acciaio mi torceva tutta.
Momento terribile, pieno di lotta, di tenebre e di fuoco.
Nessun essere umano poteva desiderare d’essere amato più e meglio di come io ero amata; colui che mi amava tanto io l’adoravo, ma dovevo rinunziare al mio amore e al mio idolo.
Una sola parola compendiava il mio intollerabile dovere: partire! Jane, capisce ciò che le chiedo?
Soltanto questa promessa: Sarò sua, signor Rochester.
Signor Rochester, non voglio essere sua.
Un altro lungo silenzio.
Jane?
riprese egli con una tenerezza che mi spezzò il cuore e mi agghiacciò, perché in quella voce soffocata sentivo l’ansito di un leone che si erge minaccioso.
Jane, intende forse andar sene nel mondo per la sua strada e lasciare ch’io me ne vada per la mia? Sì.
Jane, ripeté, chinandosi su di me ed abbracciandomi è ancora decisa?
Sì.
Ed ora?
insistette, baciandomi dolcemente sulla fronte e sulle guance.
Sì esclamai, svincolandomi rapidamente dalla sua stretta.
Oh, Jane, lei è crudele!
E anche cattiva!
Non commetterebbe alcuna colpa, amandomi.
La commetterei se l’ubbidissi.
Un’espressione selvaggia gli contrasse i lineamenti e lam peggiò sotto le sue sopracciglia; si alzò, ma contenendosi ancora.
Appoggiai la mano sulla spalliera della sedia per sorreggermi; tremavo, avevo paura, ma ero risoluta.
Un momento, Jane.
Getti uno sguardo alla mia orribile esistenza, quando sarà partita.
Con lei se ne andrà ogni bene, e che cosa mi rimarrà?
Non ho per moglie che la pazza rinchiusa là sopra, e tanto varrebbe che lei mi ritenesse legato a un cadavere sepolto nel cimitero.
Che cosa farò, Jane?
Dove mi volgerò per trovare una compagna, e un poco di speranza? Faccia come me; fidi in Dio e in se stesso.
Creda nel Cielo, e speri che ci sia concesso di riunirci lassù.
Dunque non vuole cedere?
No.
E mi condanna a vivere infelice e a morire disperato?
disse alzando la voce.
Le consiglio di vivere senza colpe e le auguro di morire tranquillo.
Dunque mi strappa l’amore e l’innocenza?
Mi spinge alla dissolutezza, togliendomi la passione, e come occupazione mi offre il vizio?
Signor Rochester, io non la condanno a questa sorte, come non vi condanno me stessa.
Siamo nati per lottare e sopportare, tanto lei che io; lo faccia.
Mi avrà dimenticata prima che io la dimentichi.
Lei fa di me un bugiardo, parlando così; offende il mio onore.
Ho dichiarato che non potrò cambiare, e lei mi dice in viso che cambierò presto.
Il suo contegno prova quanto sia errato il suo giudizio e perversa la sua mente!
È dunque meglio spingere una creatura alla disperazione che trasgredire ad una legge umana, anche quando la trasgressione non nuoce ad alcuno?
Perché lei non ha né parenti né amici che possa temere di offendere vivendo con me.
Era vero, e mentre parlava la mia stessa coscienza e la ragione mi tradirono, volgendosi contro di me ed accusandomi di delitto, se gli resistevo.
La loro voce non era meno alta di quella del sentimento, che gridava imperiosamente: Oh, cedi!
Pensa al suo dolore, pensa al pericolo in cui lo metti, pensa al suo stato, quando lo avrai lasciato solo; ricorda com’è impetuoso e vio lento il suo carattere; rifletti alle conseguenze che può avere la disperazione; calmalo, salvalo, amalo; digli che lo ami e che sarai sua.
Chi si cura di te al mondo?
O chi può soffrire per quello che farai?.
Ma la risposta ritornava sempre uguale: Io mi curo di me stessa.
Più sono sola, senza amici, senza appoggio, più devo rispettarmi. Voglio attenermi alla legge dettata da Dio e sancita dall’uomo.
Voglio osservare i princìpi ricevuti quando ero sana, e non pazza come ora.
Le leggi e i princìpi non ci sono stati dati per i momenti in cui nulla ci tenta; bensì per i momenti come questi, in cui il corpo e l’anima si ribellano contro la loro severità; rigorosi sono, e inviolati debbono essere.
Se li infrangessi per mia personale convenienza, quale sarebbe il loro valore?
Hanno un valore, l’ho sempre creduto, e se non posso crederlo ora è perché sono pazza, affatto pazza; nelle vene mi scorre il fuoco e il cuore mi batte così forte che non potrei contarne i colpi.
Idee precon cette, risoluzioni prese in passato sono il solo terreno solido del quale dispongo in quest’ora, e là poso il mio piede.
Lo feci, infatti, e il signor Rochester, osservandomi in viso, se ne accorse.
La sua collera divampò con furia estrema e per un istante vi cedette, senza pensare alle conseguenze; traversò la stanza, mi afferrò per un braccio e mi strinse alla vita.
Parve divorarmi con lo sguardo infuocato; fisicamente, mi sentivo inerme come una stoppia esposta alla vampa d’una fornace; mentalmente, ero ancora padrona di me stessa, e perciò mi sentivo sicura.
L’anima, per fortuna, ha un interprete, spesso inconsape vole ma sempre fedele, gli occhi.
Li alzai su di lui e guardando il suo volto alterato, involontariamente sospirai; la sua stretta era dolorosa e le mie forze, già stremate, si esaurivano.
Mai, esclamò egli serrando i denti mai una creatura è stata al tempo stesso così fragile e indomita.
È come un giunco tra le mie mani! E mi scosse con forza. Potrei piegarla con due dita, e che cosa otterrei quando l’avessi piegata, stroncata, schiacciata? Guardate questi occhi...
guardate lo spirito riso luto, libero e selvaggio che vi si affaccia e mi sfida più che con coraggio, con la certezza del trionfo.
Qualunque cosa faccia del suo involucro, non potrò impadronirmi di questa bella e selvaggia creatura!
Se spezzo, se infrango la fragile prigio ne, il mio oltraggio non farà che liberare il prigioniero.
Avrò conquistato la dimora, ma l’abitante fuggirebbe verso il cielo prima che io potessi chiamarmi proprietario della sua casa di argilla.
E sei tu, spirito, con la tua volontà e la tua energia, la tua virtù e la tua purezza, che io voglio; non soltanto la tua spoglia delicata.
Se tu lo volessi, verresti da te con lieve volo a cercare rifugio sul mio cuore; ma se ti afferrassi contro la tua volontà, ti sottrarresti alla stretta come un’essenza, svaniresti ancor prima ch’io avessi respirato la tua fragranza!
Oh, vieni, Jane, vieni!
Nel dire così mi lasciò libera, accontentandosi di guardar mi.
E mi fu più difficile resistere allo sguardo che alla stretta frenetica; ma soccombere ora sarebbe stato insensato.
Avevo sfidato e tenuto testa alla sua collera, adesso dovevo eludere il suo dolore.
Mi avvicinai alla porta.
Va via, Jane?
Vado via, signore.
Mi lascia? Sì.
Non tornerà?
Non sarà il mio conforto, la mia salvezza?
Il mio amore profondo, il mio grande dolore, le mie suppliche ardenti non sono nulla per lei?
Quale inesprimibile sofferenza era nella sua voce!
Com’era duro dover ripetere fermamente: Vado.
Jane!
Signor Rochester! Vada, allora...
lo consento; ma ricordi che mi lascia nel dolore.
Salga in camera sua, rifletta a tutto quello che ho detto, pensi alla mia angoscia, pensi a me!
Si volse, e si gettò sul divano nascondendo il viso nei cuscini.
Oh, Jane, mia speranza, mio amore, mia vita gli sfuggì dolorosamente dalle labbra con un profondo singhiozzo.
Avevo già raggiunto la porta ma, lettore, tornai sui miei passi, tornai risolutamente come mi ero ritirata; mi inginocchiai accanto a lui, gli sollevai il viso dai cuscini, lo baciai sulla guancia e gli lisciai i capelli con la mano.
Iddio la benedica, mio caro padrone!
dissi.
Iddio la pro tegga dal male e dal peccato; la diriga, la sollevi, la ricompensi per tutta la bontà che mi ha dimostrato!
L’amore della piccola Jane sarebbe stata la migliore ricom pensa rispose.
Senza di esso, il mio cuore è affranto. Ma Jane mi darà il suo amore, sì, e nobilmente, generosamente.
Il sangue gli affluì al viso, gli occhi gli lampeggiarono ed egli balzò in piedi, stese le braccia; ma sfuggii alla stretta e lasciai subito la stanza.
Addio!
gridò il mio cuore mentre mi allontanavo.
E la disperazione aggiunse: Addio per sempre.
Quella notte non credevo di dormire; ma il sonno mi colse non appena mi fui coricata.
Fui trasportata in sogno in mezzo a scene della mia fanciullezza; mi sembrava di trovarmi nella camera rossa di Gateshead, in una notte buia e con la mente assillata da strane paure.
La luce che tanti anni prima mi aveva fatta cadere in terra svenuta, riapparve nella mia visione e, lambendo le pareti, salì tremolando fino al centro del soffitto in ombra.
Alzai il capo per guardare e mi parve che il soffitto si dissolvesse in una nube alta e sfumata, soffusa del chiarore rossastro che la luna diffonde sui vapori che la velano, quando sta per uscirne. Aspettavo che ne uscisse con una strana ansia, come se una parola fatale dovesse essere scritta sul suo disco; ne sbucò fuori, infatti, come mai la luna erompe dalle nubi; prima una mano apparve tra i vapori scuri e li spazzò via; poi, non la luna ma una bianca forma uma na brillò nell’azzurro, chinando verso terra una nobile fronte. Quella forma mi fissò a lungo e infine parlò al mio spirito; la voce proveniva da una distanza incommensurabile, eppure la sentii vicina e mi sussurrò nel cuore: Figlia mia, fuggi la tentazione!.
Sì, madre risposi.
E così pure dissi quando mi svegliai dal sogno.
Era ancora buio, ma le notti di luglio sono brevi; l’alba comincia poco dopo la mezzanotte.
Non può essere troppo presto per accingermi al compito che mi sono prefissa mi dissi.
Così mi alzai; ero vestita, perché non mi ero tolta altro che le scarpe.
Sapevo dove trovare nei miei cassetti un po’ di biancheria, un medaglione, un anello.
Cercando questi oggetti, le mie dita incontrarono il filo di perle che il signor Rochester mi aveva costretta ad accettare pochi giorni prima.
Lasciai le perle dove stavano; non erano mie, appartenevano alla sposa immaginaria dileguatasi nell’aria. Raccolsi le altre cose in un involto, e mi misi in tasca la borsa che conteneva venti scellini .
Mi legai sotto il mento i nastri del cappello di paglia, mi avvolsi nello scialle, presi l’involto e le scarpe, che non avevo infilato per non far rumore, ed uscii con cautela dalla stanza.
Addio, buona signora Fairfax!
sussurrai passando in punta di piedi davanti alla sua porta.
Addio, mia cara Adèle!
dissi get tando un’occhiata verso la sua stanzetta.
Inutile pensare di entrare un momento ad abbracciarla; dovevo ingannare un orecchio molto fine ed ero quasi certa che quell’orecchio fosse teso in ascolto.
Avrei voluto oltrepassare senza fermarmi la camera del signor Rochester; ma davanti a quella soglia il mio cuore per un istante cessò di battere, il mio piede fu costretto a sostare.
Il sonno non regnava là dentro; colui che vi abitava stava camminando senza posa in sù e in giù e lo udii ripetutamente sospirare.
Vi sarebbe stato il paradiso, un temporaneo paradiso, per me in quella stanza, se lo avessi voluto; non avevo che da entrare e dire: Signor Rochester, l’amo e voglio vivere con lei fino alla morte e una fonte di delizia mi sarebbe sgorgata dalle labbra.
Pensai a questo.
Quel buon padrone, che ora non riusciva a prendere sonno, aspettava il giorno con impazienza.
Non appena mattina, mi avrebbe mandata a chiamare; ed io non sarei più stata là.
Mi avrebbe cercata, ma invano.
Si sarebbe sentito abbandonato, avrebbe creduto respinto il suo amore; avrebbe sofferto, forse fino alla disperazione.
Pensai anche questo.
La mia mano si allungò verso la maniglia, ma la ritrassi e proseguii.
Scesi le scale in preda a un cupo dolore; sapevo ciò che dovevo fare, e lo feci macchinalmente.
Cercai in cucina la chiave della porta laterale; cercai anche una boccetta d’olio ed una penna ed unsi la chiave e la serratura.
Presi un po’ d’acqua e un po’ di pane, perché forse avrei dovuto camminare a lungo, e volevo che le forze, già così scosse, non mi abbandonassero.
Feci tutto ciò senza il minimo rumore.
Aprii la porta, uscii, la richiusi pia no.
Fuori albeggiava.
I grandi cancelli erano sprangati, ma un cancelletto a lato era chiuso soltanto col saliscendi; uscii di lì, poi lo richiusi, e mi trovai fuori di Thornfield.
A un miglio di distanza, oltre i campi, vi era una strada che correva in direzione opposta a quella di Millcote, una strada che non avevo mai percorso; ma l’avevo spesso notata, chiedendomi dove potesse condurre, e là volsi i miei passi.
Ora dovevo bandire ogni riflessione; non dovevo guardare né dietro né davanti a me.
Nemmeno un pensiero dovevo concedere né al passato né all’avvenire.
Il primo era una pagina così divinamente dolce, così mortalmente triste, che leggerne anche solo una riga avrebbe dissolto il mio coraggio e fiaccato la mia energia.
Il secondo era un vuoto pauroso, forse com’era apparso il mondo dopo che il diluvio l’aveva devastato.
Costeggiai campi, prati e sentieri fino al sorgere del sole.
Credo fosse una bella mattina d’estate e ricordo che le mie scarpe, che avevo infilato non appena uscita di casa, furono presto bagnate di rugiada.
Ma non guardavo né il sole che sorgeva, né il cielo ridente, né la natura che si destava.
Colui che viene condotto alla ghigliottina attraverso un bel paesaggio, non pensa ai fiori che sbocciano sulla sua via, ma al ceppo e all’ascia, allo strazio del suo corpo e del suo sangue, all’ultima, atroce smorfia della testa recisa.
Ed io pensavo rabbrividendo alla mia triste fuga, al mio errare senza meta, e, oh, con quale strazio, a ciò che avevo lasciato!
Non potevo impedirmelo.
Ora pensavo a lui, che nella sua stanza attendeva il levar del sole, sperando che tra breve lo raggiungessi per dirgli che sarei rimasta e sarei stata sua.
Con tutta me stessa desideravo appartenergli, anelavo a ritornare; non era ancora troppo tardi, avrei fatto in tempo a risparmiargli l’amarezza della mia scomparsa.
Ero certa che la mia fuga non era ancora stata scoperta.
Potevo ritornare ed essere il suo conforto e il suo orgoglio; la sua redentrice dal dolore, forse dalla rovina.
Oh, la paura che egli si perdesse mi tormentava assai più del mio stesso destino!
Era come una freccia confitta nel mio cuore, che mi lacerava se tentavo di estrarla e mi torturava allorché i ricordi la configgevano più addentro.
Gli uccelli cominciavano a cantare tra gli alberi e i cespugli; gli uccelli sono fedeli nei loro affetti, sono l’emblema dell’amore.
Ed io, che cos’ero?
Con tutte le pene del mio cuore e i miei sforzi disperati per tener fede ai miei principi, mi giudicavo odiosa; non trovavo sollievo nell’approvazione della coscienza, e nemmeno nel rispetto che avevo serbato a me stessa.
Avevo ingiuriato, ferito, abbandonato il mio padrone; ero detestabile ai miei stessi occhi, eppure non potevo voltarmi indietro, né ritornare sui miei passi. Iddio deve avermi aiutata ad andare avanti, perché quanto alla mia volontà e alla mia coscienza, il dolore aveva calpestata l’una e soffocata l’altra. Piangevo dirottamente, mentre percorrevo la strada solitaria in fretta, sempre più in fretta, come in preda al delirio.
Ad un tratto una debolezza che nasceva dall’interno mi colse, si estese alle membra e caddi; giacqui per terra qualche tempo, premendo il viso sull’erba bagnata.
Temevo, o forse speravo, di morire lì; ma presto mi ripresi, mi mossi prima sulle mani e sulle ginocchia, poi fui di nuovo in piedi, più che mai ansiosa e risoluta a raggiungere la via maestra.
Quando vi giunsi, fui costretta a sedermi all’ombra di una siepe; mentre mi riposavo, udii un rumore di ruote e vidi una carrozza avvicinarsi.
Mi alzai e feci cenno con la mano; la car rozza si fermò.
Chiesi al cocchiere dove fosse diretto ed egli mi disse il nome di un luogo lontano, dove ero sicura che il signor Rochester non aveva conoscenze.
Gli chiesi per quale somma mi ci avrebbe condotta; trenta scellini, disse. Risposi che ne avevo soltanto venti; be’, li avrebbe fatti bastare...
Mi permise anche di sedere all’interno, visto che il veicolo era vuoto; così salii, lo sportello fu chiuso e la carrozza riparti. Caro lettore, possa tu non provare mai quello che io ho pro vato! Possano i tuoi occhi non versare mai lacrime amare, cocenti e tormentose come quelle che versarono i miei! Possa tu non implorare mai il Cielo con preghiere disperate e desolate come quelle che in un’ora tanto crudele uscirono dalle mie labbra!
Possa tu non temere mai, come io temevo, di essere uno strumento di perdizione per chi maggiormente ami sulla terra.
Capitolo XXVIII Sono trascorsi due giorni.
È una sera d’estate; il cocchiere mi ha fatta scendere in un posto chiamato Whitcross; non poteva condurmi più lontano per la somma che gli avevo dato, ed io non possedevo più nemmeno uno scellino.
La carrozza dev’essere ormai lontana più d’un miglio; io sono sola.
In questo momento mi accorgo di aver dimenticato di togliere il mio involto dalla sacca della vettura, dove l’avevo messo per maggior sicurezza; è rimasto là dentro, e là rimarrà: ora sono assolutamente spoglia e derelitta.
Withcross non è un paese, e nemmeno una frazione: è sol tanto un pilastro di pietra che sorge su un quadrivio; imbian cato a calce, perché sia visibile in distanza e al buio, suppongo.
Quattro braccia si partono dalla sua sommità; delle quattro località che esse indicano, la più vicina, secondo l’iscrizione, dista dieci miglia; la più lontana, circa venti.
I nomi conosciuti di quelle cittadine mi appresero in quale regione fossi arrivata; era una Contea settentrionale dell’interno, coperta di paludi e circondata di montagne; e questo lo vedevo.
Grandi paludi si stendevano alle mie spalle e ai due lati; file ondulate di colline si susseguivano oltre la profonda vallata che avevo ai piedi.
La popolazione doveva essere scarsa e non si scorgevano viandanti sulle quattro strade, che correvano in quattro diverse direzioni; verso est, verso ovest, verso nord, verso sud, tutte ugualmente larghe, bianche e solitarie, tutte tagliate attraverso la brughiera e con l’erica che cresceva folta e selvatica fin sui marciapiedi.
Tuttavia, il caso poteva far passare qualcuno e io non volevo essere vista, perché la gente si sarebbe chiesta che cosa facessi presso quel pilastro, sola ed evidentemente senza meta.
Pote vano interrogarmi e poiché le risposte che avrei dato sarebbero state poco credibili, avrei fatto nascere sospetti.
Nessun legame mi teneva unita in quel momento alla società umana, nessuna speranza, nessuna attrattiva mi chiamava là dove erano i miei simili, e nessuno, tra coloro che avessi incontrato, avrebbe avuto una parola buona, un pensiero gentile per me.
Non avevo altri parenti che la madre universale, la natura; e sul suo seno avrei cercato riposo.
Mi addentrai nella brughiera, raggiunsi una pista che solcava profondamente l’orlo scuro della palude ed avanzai affondando sino al ginocchio attraverso la fitta vegetazione, finché scorsi in un angolo nascosto un grosso masso annerito dal muschio e sotto quello mi sedetti; alte sponde paludose mi circondavano, le sporgenze del masso mi proteggevano il capo e al disopra non vi era che il cielo.
Passò un po’ di tempo prima che anche lì mi sentissi al sicuro; avevo il vago timore che qualche animale selvatico si aggirasse nelle vicinanze, o che qualche cacciatore o un bracconiere mi scoprisse.
Se un soffio di vento passava tra le eriche, alzavo il capo impaurita, temendo di veder sopraggiungere un toro; se un piviere fischiava, immaginavo fosse un uomo.
Ma accorgendomi infine che le mie apprensioni erano infondate, tranquillizzata anche dal profondo silenzio che regnava mentre scendeva la sera, ripresi coraggio.
Fino a quel momento non avevo avuto modo di pensare; ero rimasta soltanto in ascolto, con le orecchie tese, gli occhi vigili e l’animo angustiato.
Ora ritrovai la facoltà di riflettere. Che cosa avrei fatto?
Dove sarei andata? Oh, domande intollerabili, non potendo fare nulla né andare in alcun luogo!
E quale distanza avrei dovuto percorrere con le mie membra stanche e indebolite prima di raggiungere un’abitazione umana ed implorare la carità di estranei per avere un ricovero?
Quanti indifferenti avrei dovuto importunare, quanti rifiuti avrei ricevuto prima di trovare chi volesse ascoltare la mia storia, o alleviare i miei bisogni? Toccai le eriche; erano secche, ma conservavano ancora il tepore della giornata estiva.
Guardai il cielo: era puro e una stella benevola brillava proprio sopra la fenditura del masso che mi proteggeva.
Il giorno finiva dolcemente; non si udiva neppure il mormorio della brezza.
La natura si dimostrava buona e benigna con me; pensai che mi amasse, derelitta com’ero; ed io, che dagli uomini non potevo aspettarmi che diffidenze, ripulse e insulti, mi rifugiai in lei con tenerezza filiale.
Per quella notte almeno sarei stata sua ospite, oltre che sua figlia; e mia madre mi avrebbe alloggiata senza esigere denaro, né altro compenso.
Mi rimaneva ancora un pezzetto di pane; il resto d’una forma che avevo com perato con l’ultimo centesimo in un paese dal quale eravamo passati a mezzogiorno.
Vidi occhieggiare qua e là more mature, come chicchi di vetro in mezzo all’erica; ne colsi una manciata e le mangiai col pane.
La fame che mi tormentava, anche se non fu soddisfatta, si calmò un poco con quel pasto da eremita; lo conclusi con le preghiere della sera e mi scelsi un giaciglio. Attorno al masso l’erica era folta; quando mi fui stesa, i piedi ne furono coperti e intorno i cespugli crescevano così alti che lasciavano soltanto una stretta apertura all’aria notturna.
Piegai doppio il mio scialle e me lo stesi sopra a mo’ di coltre; una bassa sporgenza coperta di muschio mi servì da guanciale.
Così accomodata, durante la prima parte della notte, almeno, non sentii freddo.
Il mio riposo sarebbe stato abbastanza dolce, senza la tristezza che mi opprimeva.
Il mio cuore gemeva dalle ferite aperte, le sue corde spezzate sanguinavano.
Tremava per il signor Rochester e per il suo destino, lo compiangeva con amara pietà, lo desiderava con anelito incessante e, impotente come un uccello dalle ali spezzate, sbatteva i suoi monconi nel vano sforzo di volare sino a lui.
Stremata da questo pensiero torturante, mi alzai in ginocchio.
La notte era calata e i suoi pianeti brillavano in cielo; una notte tranquilla, serena e troppo sicura perché la paura potesse tenermi compagnia.
Sappiamo che Dio è ovunque; ma certo sentiamo maggiormente la sua presenza quando le sue opere si stendono di fronte a noi in tutta la loro maestà; ed è in un notturno cielo senza nubi, là dove i suoi mondi seguono il loro corso silenzioso, che leggiamo più chiaramente la sua infinita grandezza, la sua onnipotenza, la sua onnipresenza.
Mi ero inginocchiata per pre gare per il signor Rochester.
Alzando al cielo gli occhi velati di pianto, vidi la Via Lattea in tutta la sua magnificenza; pensando a ciò che era ai mondi innumerevoli che traversano lo spazio simili a morbide tracce di luce sentii la potenza e la forza di Dio.
Ero sicura che egli poteva salvare ciò che aveva creato e mi sentii sempre più convinta che né la terra sarebbe perita, né alcuna delle anime che le erano affidate.
La mia preghiera si cambiò in un atto di grazia: la Sorgente della vita era anche il Salvatore delle anime.
Il signor Rochester era salvo; apparteneva a Dio, e Dio lo avrebbe custodito.
Mi rannicchiai di nuovo nel seno della terra e poco dopo dimenticai nel sonno i miei dolori.
Ma il giorno dopo il Bisogno mi apparve macilento e nudo.
Già da molto gli uccellini avevano lasciato i loro nidi, già le api ronzavano tra i fiori, al lavoro fin dal primo mattino a suggere il miele avanti che la rugiada si asciugasse; da molto le ombre lunghe dell’aurora s’erano accorciate e il sole brillava nel cielo e sulla terra; mi alzai e mi guardai attorno.
Che bella giornata, calma e serena!
Che dorato deserto era la brughiera!
Il sole l’inondava tutta.
Desiderai di poter vivere in quel luogo.
Vidi una lucertola strisciare sulla roccia; vidi un’ape industre posarsi sulle more; in quel momento avrei voluto trasformarmi in ape o in lucertola, per trovare io pure nutrimento e asilo.
Ma ero un essere umano, e avevo bisogni umani; non potevo rimanere lì, dove nulla poteva soddisfarli.
Mi alzai e guardai il giaciglio ove avevo riposato.
Senza speranze per l’avvenire, desiderai una cosa sola: che quella notte il mio Creatore avesse pensato bene di chiamare a sé la mia anima nel sonno e che il mio corpo stanco, sottratto dalla morte a nuove lotte con il destino, ora non avesse che da dissolversi quietamente, mescolandosi in pace con la terra di quel luogo deserto.
Ma la vita mi apparteneva ancora, con tutte le sue esigenze, i suoi dolori, le sue responsabilità.
Era un fardello che bisognava portare; e bisognava soddisfare i bisogni, sopportare i dolori, accettare le responsabilità.
Mi misi in cammino.
Raggiunto Withcross, seguii una strada riparata dal sole, che si era fatto ardente.
Nessun’altra circostanza decise della mia scelta.
Camminai a lungo e quando mi parve di aver fatto molta strada e di poter cedere con la coscienza tranquilla alla fatica che mi vinceva, mi sedetti su una pietra, abbandonandomi all’apatia che mi ottundeva lo spirito e mi immobilizzava il corpo; ma proprio allora udii il suono di una campana, la campana di una chiesa.
Mi volsi nella direzione di quel suono e laggiù, tra roman tiche colline che da un’ora almeno conferivano al paesaggio un aspetto mutato, del quale nella mia stanchezza non mi ero accorta, vidi una borgata e un campanile.
Alla mia destra la valle era coperta di pascoli, di campi di grano e di boschi; un ruscello dalle acque scintillanti scorreva tortuoso attraverso il verde ora cupo ora chiaro delle praterie tra le dorate distese dei campi di grano, il bosco buio e le radure soleggiate.
Distratta dalla mia contemplazione da un rumore di ruote, vidi in lon tananza un carro carico che saliva faticosamente la collina, e poco distante due mucche col guardiano. La vita e il lavoro degli uomini mi venivano incontro; dovevo continuare a lottare anch’io per vivere, piegarmi alla fatica come gli altri.
Raggiunsi il villaggio verso le due pomeridiane.
All’inizio della sua unica strada vi era un negozietto con molte forme di pane in vetrina.
In quel momento un pezzo di pane era la cosa che più desideravo.
Con quel ristoro forse avrei ripreso un po’ d’energia; ma senza di esso difficilmente sarei riuscita a prose guire.
Il desiderio di essere forte e vigorosa ritornava in me, ora che mi trovavo di nuovo tra i miei simili; mi vergognavo all’idea di cadere svenuta per la fame sulla strada di un paese.
Non avevo proprio nulla addosso da poter offrire in cambio d’uno di quei pani!
Mi guardai; sì, avevo un fazzoletto di seta attorno al collo, avevo i guanti.
Non sapevo come si comportasse una persona ridotta agli estremi della povertà; non sapevo se uno di quei due oggetti sarebbe stato accettato; probabilmente no; comunque, dovevo tentare.
Entrai nel negozio; al banco c’era una donna.
Vedendo una persona decorosamente vestita, una signora, come certo suppose, mi venne incontro con premura.
In che cosa poteva servirmi?
Fui presa dalla vergogna e la mia lingua non riuscì a pronunciare la domanda che avevo preparato.
Non osai offrire i guanti usati, il fazzoletto gualcito; capivo che sarebbe stato assurdo.
Allora la pregai di lasciarmi sedere un momento, perché ero stanca.
Delusa di non avere di fronte una cliente, mi concesse fredda mente ciò che chiedevo additandomi una sedia, sulla quale mi lasciai cadere. Le lacrime mi bruciavano già gli occhi, ma, conscia dell’inopportunità di un simile sfogo, riuscii a trattenerle.
Dopo un momento le domandai se vi fosse una sarta o una lavorante in biancheria, nel paese.
Sì, due o tre.
Quasi troppe per il lavoro che c’è.
Riflettei.
Ormai ero alle strette e dovevo guardare in faccia la necessità.
Mi trovavo nella condizione di chi è senza risorse, senza amici, senza un soldo.
Dovevo fare qualche cosa.
Ma che cosa?
Dovevo rivolgermi a qualcuno.
Ma a chi?
Domandai alla donna se non sapesse di qualcuno, in paese, che avesse bisogno d’una serva.
No, non sapeva nulla. Che possibilità di lavoro offriva quel villaggio? domandai.
Che cosa faceva la maggior parte della gente?
Alcuni sono contadini mi fu risposto.
Molti lavorano nella fabbrica di aghi del signor Oliver, e alla fonderia.
Impiega anche donne, il signor Oliver?
No, è un lavoro da uomini.
E le donne, che cosa fanno?
Non lo so fu la risposta.
Chi fa una cosa, chi ne fa un’altra.
La povera gente deve ingegnarsi come può.
Sembrava annoiata delle mie domande, e infatti quale diritto avevo di importunarla?
Un paio di persone entrarono in negozio; evidentemente c’era bisogno della mia sedia, e me ne andai.
Traversai la strada guardando ogni casa a destra e a sinistra, ma senza trovare alcun pretesto, né scorgere alcun segno che mi incoraggiasse a bussare a una di quelle porte.
Mi aggirai per il paese per un’ora e anche più, ora allontanandomene un poco, ora tornando sui miei passi.
Affranta e sfinita per la mancanza di cibo, svoltai in un viottolo e mi sedetti sotto una siepe.
Ma pochi minuti dopo ero ancora in piedi e ancora alla ricerca di un aiuto, o almeno di una persona che mi desse qualche indicazione.
In fondo al viottolo scorsi una graziosa casetta, con un giardino ben curato e tutto in fiore.
Mi fermai.
Perché mai avrei dovuto accostarmi a quella porta bianca, o toccarne il lucido battente?
Come era possibile che gli abitanti di quella casa si interessassero a me?
Tuttavia mi avvicinai e bussai.
Una giovane donna, linda nella persona e dall’espressione dolce, venne ad aprire.
Con la voce che ci si può aspettare da un corpo esausto e da un cuore disperato, una voce incerta e fioca, chiesi se avevano bisogno di una donna di servizio.
No rispose la donna; non ne teniamo.
Saprebbe dirmi dove potrei trovare un’occupazione qualsia si?
continuai.
Sono forestiera e non ho conoscenze da queste parti.
Ma cerco lavoro, non importa quale.
Ma non era affare suo di pensare a me, o di cercarmi un posto; inoltre, come dovevano sembrare strani ai suoi occhi il mio aspetto, la mia situazione, le mie parole!
Scrollò il capo, disse che era dolente di non potermi dare informazioni e la porta bianca si richiuse, gentilmente, civilmente, ma lasciandomi fuori.
Se l’avesse tenuta aperta un momento di più, credo che le avrei chiesto un pezzo di pane; perché ormai non avevo più ritegno.
Non tolleravo l’idea di ritornare al villaggio, dove, del resto, non speravo di trovare alcun soccorso.
Mi sentivo più propensa ad addentrarmi in un bosco che vedevo poco distante e il cui folto fogliame sembrava offrire un accogliente riparo; ma ero così stanca, così debole e torturata dalla fame, che l’istinto mi fece rimanere in prossimità dell’abitato, dove avevo più pro babilità di trovare cibo.
Bramavo la solitudine, ma non l’avrei avuta; bramavo il riposo, ma mi sarebbe stato negato finché la fame, quell’avvoltoio, avesse continuato a rodermi dentro con il becco ed i rostri.
Mi avvicinavo alle case, me ne allontanavo, vi ritornavo, girovagavo di nuovo più lontano, sempre respinta dalla consa pevolezza di non avere alcun diritto di chiedere né di trovare soccorso e compassione per le mie sofferenze.
Il pomeriggio avanzava, mentre io erravo come un cane sperso ed affamato. Attraversando un campo, scorsi il campanile della chiesa davanti a me. Mi affrettai a quella volta.
Presso il camposanto, in mezzo ad un giardino sorgeva una casetta ben costruita, che doveva essere il presbiterio.
Mi rammentai che i forestieri che arrivano in cerca di lavoro in un paese dove non hanno amici, qualche volta si rivolgono al pastore per farsi conoscere e aiutare. È compito dei pastori venire in aiuto, se non altro con consigli, a chi cerca lavoro.
Mi sembrò di avere una specie di diritto a chiedere con siglio in quella casa e, riprendendo coraggio e facendo appello alle poche forze che ancora mi restavano, raggiunsi il presbiterio e bussai alla porta della cucina.
Venne ad aprire una vecchia donna; le chiesi se quella fosse la casa del pastore.
Sì.
C’è il pastore?
No. Tornerà presto?
No, è andato via.
Lontano? Non molto...
a circa tre miglia.
È stato chiamato per la morte improvvisa di suo padre; si trova a Marsh-End, ora, e forse vi rimarrà una quindicina di giorni.
Ci sono signore in casa?
No, c’era soltanto lei, che era la governante; e a lei, lettore, non osai chiedere il soccorso senza il quale stavo per cadere sfinita; non ero ancora capace di mendicare, e me ne andai.
Mi rigirai di nuovo tra le mani il fazzoletto di seta, e di nuovo pensai alle forme di pane nella bottega del fornaio. Oh, anche solo una crosta, anche soltanto un boccone per calmare i morsi della fame!
Istintivamente tornai verso il villaggio; ritrovai il negozio ed entrai.
Benché la donna non fosse sola, le domandai se voleva darmi un panino in cambio del fazzoletto di seta.
Mi guardò con aria sospettosa, e mi rispose che non aveva mai fatto baratti di quel genere.
Spinta dalla disperazione, le chiesi mezzo panino; rifiutò ancora, dicendo che non poteva sapere dove avessi preso quel fazzoletto.
Le chiesi se voleva i guanti.
No, non sapeva che farsene.
Lettore, non è piacevole insistere su questi particolari.
Alcuni dicono che fa bene ricordare le sofferenze passate, ma ancora oggi io soffro rievocando i momenti ai quali alludo; l’avvilimen to morale, unito alle sofferenze fisiche, rappresenta un ricordo troppo penoso perché io mi ci soffermi volentieri.
Non biasimavo chi mi respingeva. Era ciò che dovevo aspettarmi, lo sapevo, e che non potevo impedire. Un comune mendicante molto spesso suscita sospetto; un mendicante ben vestito sempre.
A dire il vero, io chiedevo lavoro; ma chi si sarebbe dato cura di procurarme lo?
Non certo le persone che mi vedevano per la prima volta e che nulla sapevano di me.
Quanto alla donna che non voleva accettare il mio fazzoletto in cambio del suo pane, aveva ragione, se la proposta le pareva sospetta o il cambio svantaggioso.
Ma riassumiamo, perché questo argomento mi riesce amaro.
Poco prima che annottasse passai davanti a una fattoria; la porta era aperta e sulla soglia stava seduto un contadino, consu mando la sua cena di pane e formaggio.
Mi fermai e gli dissi: Vuoi darmi un pezzo di pane?
Ho tanta fame!.
Egli mi guardò meravigliato, ma senza rispondere tagliò dal pane una grossa fetta e me la porse.
Immagino che non mi credesse una mendicante, bensì una signora un po’ stramba, alla quale avesse fatto gola il suo pane scuro.
Appena fui abbastanza lontana dalla casa per non essere veduta, mi sedetti e mi misi a mangiare.
Non potendo sperare di essere accolta sotto un tetto, cercai riparo nel bosco del quale ho già parlato.
Ma passai una cattiva notte, svegliandomi di frequente; il suolo era umido, l’aria fred da: inoltre, più d’una volta fui disturbata dai passanti e dovetti cambiare posto; non mi sentivo tranquilla, né sicura.
Verso mattina cominciò a piovere e tutto il giorno fu umido.
Non chiedermi, lettore, di darti conto minutamente di quel giorno; cercai lavoro, come nei precedenti, e come nei precedenti fui respinta; continuai a soffrire la fame, e solo una volta le mie labbra toccarono un po’ di cibo.
Sulla soglia di una villetta vidi una bambina che stava per gettare gli avanzi della minestra nel truogolo di un maiale.
Vuoi darla a me?
le chiesi.
Lei mi guardò con occhi sbarrati.
Mamma chiamò poi.
C’è una donna che mi chiede di darle la minestra.
Dagliela rispose una voce dall’interno.
Sarà una mendi cante; tanto il maiale non ne ha bisogno.
La bambina mi versò in mano la zuppa che, raffreddandosi era diventata solida, e io la divorai avidamente.
Mentre scendeva il crepuscolo, mi fermai in un sentiero solitario, che seguivo da più di un’ora.
Le forze mi abbandonano dissi in un soliloquio.
Sento che non riesco più ad andare avanti. Dovrò passare anche questa notte come una vagabonda?
Mentre piove così, dovrò posare la testa sulla terra bagnata?
Eppure, temo di non poter fare altrimenti; perché chi mi vorrà ospitare?
Ma sarà orribile, con questa fame, questa debolezza, questo senso di freddo e di desolazione, di totale abbandono d’ogni speranza!
Molto probabilmente, prima di domattina sarò morta. E perché non posso riconciliarmi con la prospettiva della morte?
Perché lotto per conservare una vita che non ha valore?
Perché so che il signor Rochester vive ancora, o almeno lo credo.
E poi perché morire di fame e di freddo è un destino che la natura non accetta passivamente.
Oh, provvidenza, sostienimi ancora un poco!
Aiutami, guidami!
I miei sguardi velati vagarono sul paesaggio scuro e nebbioso.
Mi accorsi d’essermi molto allontanata dal villaggio, che si scor geva appena; i campi coltivati che lo circondavano erano spariti.
Per vie traverse e viottoli sperduti mi ero trascinata di nuovo nei pressi dei terreni paludosi e soltanto pochi campi incolti e sterili quasi quanto la brughiera alla quale erano stati strappati mi separavano dalle cupe colline.
Ebbene, meglio morire qui piuttosto che nella strada di un villaggio o sulla via maestra mi dissi.
Preferisco che le mie carni siano divorate dai corvi, ammesso che ve ne siano da queste parti, piuttosto che sapere il mio corpo rinchiuso nella bara di un ospedale e sepolto nella fossa dei poveri.
Così volsi i passi verso la collina e la raggiunsi.
Non mi restava ora che trovare una buca del terreno dove potermi sdraiare e sentirmi per lo meno nascosta, se non sicura.
Ma non vidi che una superficie unita ed uniforme; la sola varietà, in quel terreno deserto, era data dal colore: verde, dove i giunchi e il muschio coprivano le marcite, nera dove le zolle asciutte non producevano che erica. Annottava e non potevo più distinguere quelle tinte diverse se non per le macchie scure e chiare che formavano, perché i colori erano svaniti con la luce del giorno.
I miei occhi continuavano a frugare i margini della palude e le malinconiche colline che si perdevano in uno scenario sel vaggio e desolato, quando in un punto vago, molto lontano tra la brughiera e i monti, scorsi una luce.
Un fuoco fatuo mi dissi a tutta prima, aspettandomi che svanisse.
Ma la luce continuava a brillare, ferma, senza avanzare né retrocedere.
Sarà un falò appena acceso pensai, continuando a guardare per vedere se crescesse; ma no, non diminuiva, né aumentava.
Dev’essere il lume di una casa ne arguii infine. Ma anche se lo è, non riusci rò mai ad arrivarci. È troppo lontano, e anche se fosse a pochi metri, a che mi servirebbe? Busserei a quella porta soltanto per vedermela chiudere in faccia.
Mi lasciai cadere per terra dove mi trovavo, nascondendo il viso in mezzo all’erica.
Rimasi immobile per un certo tempo; il vento della notte passava sulla collina e su di me e si perdeva gemendo in lontananza; la pioggia cadeva fitta, inzuppandomi fino alle ossa.
Se il freddo mi avesse subito intirizzita, se il soccor revole torpore che precede la morte mi avesse resa insensibile, cadesse pure la pioggia su di me, io non l’avrei più avvertita.
Ma la mia carne ancora viva rabbrividiva a quell’umido contatto e dopo poco mi alzai.
La luce era ancora là, indistinta ma ferma attraverso la piog gia.
Provai a rimettermi in cammino, trascinando a stento le mie membra esauste verso quel punto luminoso.
Risalii obliquamen te la collina attraverso un grande pantano che sarebbe stato impraticabile in inverno e che anche ora, nel pieno dell’estate, era molle e cedevole.
In quel fango caddi due volte, e due volte mi rialzai facendo appello a tutte le mie forze.
Quella luce laggiù era la mia ultima speranza: dovevo raggiungerla.
Attraversando il pantano, scorsi una linea bianca in mezzo alla brughiera.
Mi avvicinai; era una strada, o piuttosto un sen tiero che conduceva dritto al punto luminoso, acceso su di una montagnola in mezzo a un ciuffo d’alberi, che mi parvero abeti, per quel che potei distinguere nel buio.
La mia stella svanì, men tre mi avvicinavo: un ostacolo si era frapposto tra me e il lume.
Stesi la mano per sentire che cosa fosse la massa scura che mi si parava davanti; era un muro di pietra, basso, con una specie di palizzata in cima, chiusa all’interno da un’alta siepe spinosa. Avanzai a tastoni; qualche cosa di chiaro baluginò davanti a me nel buio; era un cancello, un cancello di legno, e girò sui cardini quando lo toccai.
Appena dentro, ai due lati scorsi folti cespugli scuri; forse agrifoglio o bosso.
Li oltrepassai e il profilo di una casa si disegnò nel fondo, nera, bassa e piuttosto lunga; ma la luce che mi aveva guidata non brillava più: tutto era immerso nell’oscurità.
Gli abitanti erano forse andati a dormire?
Temetti che così fosse.
Cercando la porta, svoltai l’angolo della casa e la luce amica mi apparve di nuovo attraverso i vetri a losanga di una piccola finestra con la grata che scendeva fin quasi a terra, ancor più rimpicciolita dai tralci d’edera o di qualche altra pianta rampicante che rivestivano fittamente il muro nel quale essa si apriva.
La finestra era così stretta e seminascosta dal fogliame, che si era creduto superfluo di mettervi gli scuri o le tendine; così, quando mi curvai a guardare, scostando un poco i tralci, potei vedere bene nell’interno.
Vidi una stanza pulita, dal pavimento coperto di rena, una credenza di noce sulla quale erano disposti in fila alcuni piatti di peltro, che riflettevano il chiarore rossastro di un fuoco di torba.
Scorsi anche una pendola, un tavolo bianco e qualche sedia.
La candela, il cui lume era stato la mia guida, ardeva sul tavolo; accanto ad esso sedeva una donna anziana dall’aspetto contadino, ma scrupolosamente linda, come tutto quanto la circondava, occupata a fare la calza.
Non mi soffermai con lo sguardo su quanto ho descritto, perché non vi era nulla di straordinario.
Dopo una rapida occhia ta, la mia attenzione fu attirata invece da due persone sedute tranquillamente presso il focolare, nel caldo e roseo chiarore diffuso dalla fiamma.
Erano due donne giovani e graziose, due vere signore, l’una seduta in una bassa sedia a dondolo, l’altra su uno sgabellino; erano in lutto grave e il nero opaco delle vesti di crespo faceva maggiormente risaltare la bianchezza del collo e del viso, un vecchio cane da caccia accucciato ai loro piedi aveva appoggiato la grossa testa sulle ginocchia d’una delle ragazze; l’altra teneva in grembo un gatto nero.
Sembrava strano vedere due ragazze come quelle in una cucina tanto umile!
Chi potevano essere?
Non certo le figlie della vecchia seduta presso il tavolo; poiché lei era rustica, e loro tutte delicatezza ed educazione.
Non le avevo mai vedute, eppure, osservandole, i loro lineamenti mi parevano familiari.
Non potevano dirsi belle; erano troppo pallide e troppo gravi e quando entrambe si chi narono su di un libro la loro espressione pensierosa si accentuò fino a diventare severa.
Su un tavolino posto tra loro due vi era un’altra candela e due grossi volumi, che consultavano spesso, confrontandoli, evidentemente, con quelli più piccoli che tenevano in mano, come chi consulta un dizionario per aiutarsi nel tradurre.
La scena era silenziosa come se tutte le figure fossero state ombre e la stanza illuminata un quadro; il silenzio era così profondo, che sentivo la cenere cadere sotto la grata e la pendola ticchettare nel suo angolo; mi pareva persino di percepire il lieve clic-clic degli aghi da calza della vecchia.
Così, quando una voce ruppe alfine quello strano silenzio, l’udii distintamente.
Ascolta, Diana disse una delle due studiose; Franz e il vecchio Daniele sono insieme durante la notte, e Franz racconta un sogno dal quale si è svegliato in preda alla paura; ascolta.
E a voce bassa si mise a leggere qualche cosa di cui non capii nep pure una parola, perché leggeva una lingua che non conoscevo e che non era né francese, né latino.
Se fosse greco o tedesco, non lo potrei dire.
È forte, disse la ragazza quand’ebbe finito mi piace.
L’altra, che aveva alzato il capo per ascoltare la sorella, ripeté, fissando il fuoco, una frase di ciò che era stato letto.
In seguito, imparai quella lingua e lessi il libro, e per questo voglio citare qui quella frase, anche se la prima volta che l’udii mi parve soltanto un susseguirsi di suoni metallici, privi, per me, di alcun significato.
Da trat hervor Einer, anzusehen wie die Sternen Nacht.* Bello! Bellissimo!
esclamò con uno scintillio negli occhi neri e profondi.
Ecco tratteggiata in poche parole la figura misteriosa e potente di un arcangelo.
È una frase che vale cento pagine di stile enfatico e ampolloso.
Ich waege die Gedanken in der Schale meines Zornes und die Werke mit dem Gewichte meines Grimms.** Mi piace!
Tacquero di nuovo entrambe.
C’è un paese dove parlano a quel modo? domandò la vecchia alzando il capo dal lavoro. Sì, Hannah, un paese molto più grande dell’Inghilterra, dove non parlano che così.
Bah, non so proprio come facciano a capirsi. Se una di voi ci andasse, capirebbe quello che dicono?
Qualche cosa probabilmente sì, ma non tutto; perché non siamo così brave come credi, Hannah. Non sappiamo parlare tedesco e non lo leggiamo senza l’aiuto del dizionario. E che cosa ve ne farete di quella lingua?
Abbiamo intenzione di insegnarla, un giorno o l’altro; o per lo meno di insegnarne gli elementi, come si dice, e allora guadagneremo più di oggi.
È probabile; ma adesso basta studiare; avete fatto abbastanza per questa sera.
Credo di sì, perché sono stanca; e tu, Mary? Stanchissima.
Non è un lavoro da poco imparare una lingua senz’altro maestro che un dizionario.
Sì, specialmente una lingua bisbetica come il tedesco...
splendida, tuttavia! Chissà quando tornerà Saint-John? * Uno venne fuori, come una notte stellata..
** Io peso i pensieri nella bilancia della mia ira e le opere col peso del mio rancore Non può tardare, ormai.
Sono le dieci aggiunse guardando un orologino d’oro che teneva alla cintura.
Piove forte, Hannah; fammi il piacere di dare un’occhiata al fuoco del salotto.
La vecchia si alzò, aprì una porta attraverso la quale scorsi indistintamente un corridoio; la udii attizzare il fuoco in una stanza interna; poi riapparve.
Ah, bambine, disse ci fa male, adesso, entrare in quella stan za... È così triste, con la poltrona vuota e spinta in un canto!
Si asciugò gli occhi con una cocca del grembiule e le due ragazze, prima gravi, ora si fecero addolorate.
Ma adesso è in un luogo migliore continuò Hannah; non dovremmo desiderare di riaverlo qui.
E poi, è impossibile fare una morte più tranquilla della sua.
Hai detto che non ha mai accennato a noi?
chiese una delle due ragazze.
Non ne ha avuto il tempo, bambine; se n’è andato in un istante, il vostro povero padre.
S’era sentito poco bene il giorno prima, ma sembrava una cosa da poco, e quando il signor Saint John gli chiese se voleva che chiamassimo una di voi due, si mise a ridere.
Il giorno dopo, sono due settimane, si sentiva ancora la testa un po’ pesante; andò a dormire e non si svegliò più.
Era già quasi rigido, quando vostro fratello entrò in camera e lo trovò morto. Oh, bambine, era l’ultimo del vecchio stampo, perché voi e il signor Saint-John siete diversi. Siete in tutto uguali a vostra madre; anche lei era tanto istruita. Mary è tutta il suo ritratto; Diana somiglia più a suo padre.
A me sembrava si assomigliassero tanto, che non capivo dove la vecchia serva trovasse una differenza tra le due sorelle.
Entrambe erano snelle e con la pelle bianca; entrambe avevano una fisionomia intelligente e fine. Una, è vero, aveva i capelli un po’ più scuri dell’altra e diver samente pettinati.
I ricci di Mary, d’un castano chiaro, erano divisi in mezzo e lisciati attorno al viso; le trecce più scure di Diana terminavano in riccioli sul collo.
L’orologio suonò le dieci. Vorrete cenare disse Hannah.
È certo che anche il signor Saint-John avrà fame al suo ritorno.
Si mise a preparare la cena e le due ragazze si alzarono, come se volessero ritirarsi in salotto.
Fino a quel momento ero stata così intenta ad osservarle, e il loro aspetto e la loro conversazione avevano tanto eccitato il mio interesse, che avevo quasi dimen ticato la mia penosa situazione; ma ora mi tornava alla mente e per contrasto mi parve ancora più orribile e disperata.
Come avrei potuto chiedere la compassione delle abitatrici di quella casa e indurle a credere alle mie sofferenze, ai miei bisogni?
Come convincerle a concedermi asilo nella mia miseria?
Men tre a tastoni raggiungevo la porta e con mano esitante bussavo, quest’ultima idea mi parve una vera chimera.
Hannah aprì.
Che cosa desidera?
chiese con voce sorpresa, esaminandomi alla luce della candela che teneva in mano.
Posso parlare con le padrone? dissi. Sarà meglio che dica a me che cosa vuole.
Di dove viene? Sono forestiera.
Che cosa viene a fare qui a quest’ora?
Cerco rifugio per la notte in una capanna o in qualunque angolo, e un boccone di pane.
Proprio come temevo, la diffidenza si dipinse sul viso di Hannah.
Le darò un pezzo di pane rispose dopo un momento.
Ma non diamo asilo ai vagabondi.
Mi lasci parlare alle sue padrone.
Nemmeno per idea.
Che cosa potrebbero fare per lei?
E poi non dovrebbe andare in giro a quest’ora; fa pensar male.
Ma dove andrò se mi scacciate?
Che cosa farò?
Oh, sono sicura che sa benissimo dove andare e cosa fare.
Cerchi di non agire male, se vuole un consiglio. Ecco un cente simo, e adesso vada.
Un centesimo non può sfamarmi, e non ho più la forza di camminare.
Non chiuda la porta, oh, non la chiuda, per amor di Dio!
Devo chiudere; entra l’acqua in casa... Chiami le signorine... mi faccia parlare con loro...
Ho detto di no; lei non è quella che vuole sembrare, altri menti non farebbe tanto chiasso.
Se ne vada!
Ma morirò, se lei mi scaccia.
No, certo.
Sono sicura che lei ha cattive intenzioni, per ronzare a quest’ora intorno alle case.
Se c’è qualcuno con lei, ladro o vagabondo, gli dica pure che non siamo sole in casa; c’è anche un uomo, e cani e fucili.
E così dicendo l’onesta ma inflessibile serva chiuse la porta e tirò il chiavistello.
Questo era il colmo della sventura.
Un dolore atroce mi lacerò il cuore, un singhiozzo disperato mi sfuggì dal petto.
Ero sfinita; non potevo più muovere un passo.
Mi accasciai sugli sca lini bagnati, torcendomi le mani, e piansi e gemetti sopraffatta dall’angoscia.
Oh, lo spettro della morte!
Oh, l’ora estrema che si approssimava in tanta miseria! E quella solitudine, quell’iso lamento dai miei simili! Non solo l’ancora della speranza, ma anche la forza d’animo mi aveva abbandonata...
per un momento, almeno, perché presto tentai di ritrovarla.
Non posso che morire, mi dissi ma credo in Dio e cercherò di aspettare in silenzio che la sua volontà sia fatta. Queste parole non le avevo soltanto pensate, ma anche pronunziate e ricacciando la disperazione in fondo al cuore, la costrinsi a rimanervi, muta e calma.
Tutti dobbiamo morire disse a un tratto una voce accanto a me.
Ma non tutti sono condannati a una morte prematura e dolo rosa come sarebbe la sua, se morisse qui ora di sfinimento.
Chi ha parlato?
domandai atterrita da quella voce inattesa, incapace ormai di sperare in un soccorso.
Una forma mi era vicina, ma la notte buia come la pece e la mia vista indebolita mi impedi vano di distinguerla.
Il nuovo venuto bussò forte alla porta.
È lei, signor Saint-John?
chiese la voce di Hannah.
Sì, sì; apri presto!
Chissà com’è bagnato e intirizzito, con una notte come questa!
Entri, le sue sorelle stavano in pena per lei e credo ci sia qualche malintenzionato che ronza intorno alla casa.
Poco fa è stata qui una mendicante...
e non se n’è ancora andata... eccola là! Si alzi!
Che vergogna!
Via di qui, dico!
Zitta, Hannah.
Devo dire una parola a quella donna.
Tu hai fatto il tuo dovere mandandola via, ora lasciami fare il mio permettendole di entrare.
Ero vicino e ho sentito la vostra conversazione.
Credo sia un caso speciale, devo per lo meno rendermene conto.
Quella donna, si alzi e venga dentro!
Ubbidii con difficoltà e mi trovai nella cucina linda e illumina ta, accanto al focolare, tremante e smarrita, ma ancora abbastanza presente a me stessa per provare vergogna di presentarmi a quel modo, bagnata, lacera e disfatta.
Le due signorine, il signor Saint-John loro fratello e la vecchia serva mi fissavano sbalorditi.
Saint-John, chi è?
udii domandare.
Non lo so; l’ho trovata sulla porta fu la risposta.
Com’è pallida? disse Hannah.
Pallida come la cera, o come la morte.
Fatela sedere, non si regge in piedi.
Infatti, la testa mi girava, mi sentii venir meno, ma caddi su una sedia.
Non avevo perduto la conoscenza, ma in quel momento ero incapace di parlare.
Forse un po’ d’acqua la rianimerà.
Hannah, porta un bic chiere.
Ma è ridotta uno spettro.
Com’è magra, è così pallida che sembra dissanguata!
Un vero spettro!
È malata, o avrà soltanto fame?
È affamata, credo.
Hannah, c’è un po’ di latte?
Portamelo, con un pezzo di pane.
Diana spezzettò il pane nel latte e me lo avvicinò alle labbra.
Il suo volto era vicino al mio e vi lessi una pietà sincera, mentre il suo respiro turbato rivelava un’anima misericordiosa. Anche nelle semplici parole che mi rivolse: Si sforzi a mangiare intesi una bontà che mi fece bene al cuore. Su, si sforzi ripeté gentilmente Mary, e la sua mano mi tolse il cappello inzuppato e mi sorresse la testa.
Assaggiai quello che mi offrivano, prima a stento, e poi avidamente.
Non tutto in una volta, trattenetela disse il fratello.
Per ora ne ha avuto abbastanza.
E allontanò la tazza di latte ed il piatto con il pane.
Ancora un poco, Saint-John... guarda che occhi avidi! Basta, per adesso, sorella. Vedi se può parlare...
chiedile come si chiama.
Sentii che ero in grado di parlare e risposi: Mi chiamo Jane Elliott.
Preoccupata, fin dal momento della mia fuga, di non essere scoperta, già allora avevo stabilito di assumere un altro nome.
E dove abita?
Non ha amici?
Non risposi.
Possiamo mandare a chiamare qualcuno che conosce?
Scossi il capo.
Quali informazioni può dare sul suo conto?
Non saprei dire come, ma ora che avevo varcato la soglia di quella casa e che mi trovavo faccia a faccia con chi l’abitava, non mi sentivo più una reproba, una vagabonda, una diseredata dalla vita.
Osai spogliarmi dell’apparenza della mendicante, riassumere il mio carattere e le maniere che mi erano naturali.
Cominciavo a riconoscermi, e quando il signor Saint-John mi domandò qualche spiegazione, che al momento ero troppo debole per dargli, dopo una breve pausa risposi: Signore, questa sera non posso dirle nulla.
Ma allora che cosa si aspetta ch’io possa fare per lei?
Nulla dissi.
Non avevo forza che per rispondere brevemente.
Allora intervenne Diana: Intende dire mi chiese che le abbiamo già dato l’aiuto di cui aveva bisogno?.
La guardai.
Aveva una fisionomia fuori dell’usuale, che espri meva forza e bontà.
Improvvisamente ripresi coraggio e, rispon dendo al suo sguardo compassionevole con un sorriso, dissi: Ho fiducia in lei.
Se fossi un cane smarrito e randagio, so che non mi scaccerebbe di casa sua, questa notte; così, non ho paura.
Faccia di me e per me quello che vuole, ma mi scusi se darò poche risposte; ho il respiro corto e sento uno spasimo nel petto quando parlo.
Tutti e tre mi guardarono, e tutti e tre rimasero in silenzio. Hannah disse alfine il signor Saint-John lasciala qui, per ora, e non farle domande. Tra una decina di minuti, dalle il resto del latte col pane. Mary e Diana, venite in salotto e parleremo di questa faccenda.
Si ritirarono.
Poco dopo una delle signorine tornò, non saprei dire quale.
Una benefica sonnolenza si era impadronita di me, mentre sedevo accanto al fuoco scoppiettante.
A voce bassa dette alcuni ordini ad Hannah e non passò molto che, con l’aiuto della serva, io mi trascinavo su per una scala; le vesti bagnate mi furono tolte e un letto caldo e morbido mi accolse.
Ringraziai Iddio provando, pur nella mia estrema debolezza, uno slancio di gioia riconoscente, e mi addormentai.
Capitolo XXIX Il ricordo dei tre giorni e delle tre notti che seguirono è mol to confuso nella mia mente.
Rammento d’aver provato delle sensazioni, ma non di aver pensato. Sapevo di trovarmi in una piccola camera e in un piccolo letto.
Mi pareva di essere legata a quel letto; vi giacevo immobile come una pietra e strapparmici avrebbe quasi voluto dire uccidermi.
Non mi rendevo conto del passare del tempo, dell’alternarsi del giorno e della notte.
Quando qualcuno entrava o usciva dalla stanza, me ne accor gevo; distinguevo anche chi era, capivo che cosa diceva, se mi parlava da vicino; ma non potevo rispondere.
Aprire le labbra o muovere le membra mi era ugualmente impossibile.
Hannah, la domestica, era quella che veniva più spesso a trovarmi, e le sue visite mi disturbavano.
Intuivo che avrebbe preferito che me ne andassi, che non comprendeva né me, né le mie condizioni e che era maldisposta verso di me. Diana e Mary comparivano una o due volte al giorno, e le sentivo mormorare accanto al letto frasi come queste: Abbiamo fatto bene a raccoglierla.
Sì, l’avremmo certo trovata morta davanti alla porta alla mattina, se l’avessimo lasciata fuori tutta notte!
Chissà che cosa le è accaduto. Deve aver sofferto molto...
è così pallida ed emaciata, povera creatura!
Si direbbe una persona educata, dal modo di parlare; ha un accento puro; e i vestiti che ha smesso, anche se laceri e bagnati, erano fini e poco usati.
Ha un viso strano; anche sciupato com’è, mi piace. Animata e in salute, dev’essere graziosa. Non una sola volta, nei loro dialoghi, intesi una parola che esprimesse pentimento per l’ospitalità concessami, o sospetto, o avversione a mio riguardo. E ciò mi consolava.
Il signor Saint-John venne una volta sola; e dopo avermi guardata, disse che il mio letargo era la reazione a una fatica eccessiva e prolungata.
Aggiunse che era inutile chiamare il medico e che la natura, lasciata libera di agire, sarebbe stata il rimedio migliore.
Evidentemente i nervi erano stati sottoposti a una tensione troppo grave e tutto il sistema nervoso aveva biso gno di un lungo e assoluto riposo.
Non avevo altro male; ed egli riteneva che la convalescenza, una volta cominciata, sarebbe stata abbastanza rapida.
Espresse queste opinioni in poche parole, con voce bassa e pacata, e dopo una pausa disse col tono di un uomo poco avvezzo a commenti espansivi: Una fisionomia insolita, e che non indica certo né volgarità, né degradazione.
Tutt’altro osservò Diana.
A dire la verità, Saint-John, il mio cuore si è quasi affezionato a questa poverina.
Vorrei essere in grado di continuare ad aiutarla.
Mi pare molto improbabile fu la risposta.
Scopriremo che è qualche signorina che si è bisticciata con i suoi e poco giudiziosamente è fuggita di casa.
Forse riusciremo a restituirla alla famiglia, se non è ostinata; ma le si legge in viso una volontà che mi rende scettico sulla sua arrendevolezza.
Mi osservò per qualche minuto, poi aggiunse: Ha un viso sensibile, ma non è bella.
È tanto malata, Saint-John.
Malata o sana, bella non è.
I suoi lineamenti non hanno la grazia e l’armonia della bellezza.
Il terzo giorno stavo meglio; il quarto potei parlare, muo vermi, sedermi sul letto e voltarmi.
Hannah mi aveva portato una minestra d’avena e un po’ di pane tostato verso l’ora di pranzo .
Mangiai con piacere; il cibo era buono e privo, finalmente, del gusto sgradevole che quand’ero febbricitante mi sembrava avesse tutto ciò che ingoiavo.
Così, quando Hannah lasciò la stanza mi sentii relativamente in forze e animata, e da quell’istante, finalmente sazia di riposo, provai di nuovo il bisogno di muovermi e di agire.
Decisi di alzarmi; ma con che cosa mi sarei vestita?
Non avevo altro che gli abiti laceri e sporchi con i quali avevo dormito per terra, nel fango e sotto la pioggia. L’idea di presentarmi così malconcia ai miei benefattori mi faceva arrossire di vergogna; ma quell’umiliazione mi fu risparmiata. Su una sedia accanto al letto erano stesi i miei indumenti, asciutti, ripuliti e bene in ordine. Il mio vestito di seta nera pendeva da una gruccia alla parete; le chiazze di fango erano state tolte e così pure le pieghe lasciatevi dall’umidità; insomma, era di nuovo un abito decente.
Anche le scarpe e le calze, lavate e lucidate, erano tornate presentabili. La stanza era provvista dell’occorrente per lavarsi e pettinarsi.
Un po’ alla volta, e riposandomi ogni cinque minuti, riuscii a vestirmi.
Ero tanto dimagrita, che l’abito mi cadeva troppo largo dalle spalle; vi rimediai avvolgendomi in uno scialle e, ripreso così un aspetto lindo e decoroso, sparita ogni traccia di quel sudiciume e di quel disordine che mi erano sembrati un segno di degradazione, scesi la scala di pietra con passo ancora malfermo, reggendomi alla balaustra; poi percorsi uno stretto corridoio ed entrai in cucina.
Vi si respirava il buon odore del pane appena sfornato e il fuoco che ardeva nel camino diffondeva intorno un piacevole calore.
Hannah stava cuocendo il pane.
Tutti sanno quanto sia difficile sradicare i pregiudizi da un cuore primitivo e ineducato, perché vi stanno abbarbicati come erbacce tra le pietre.
Hannah si era mostrata dura e fredda con me, in principio; poi si era un po’ ammansita; ed ora, vedendomi entrare linda e ben vestita, mi sorrise.
Come!
Si è alzata? disse.
Si sente meglio, allora.
Si sieda accanto al fuoco, sulla mia seggiola, se vuole.
E mi additò una sedia a dondolo.
Mi sedetti e lei ritornò alle sue faccende, sbirciandomi ogni tanto con la coda dell’occhio.
Poi, voltandosi verso di me, mentre levava qualche pane dal forno, a un tratto mi domandò: Aveva mai mendicato, prima di venire qui?.
A tutta prima mi sentii offesa, ma ricordandomi che andare in collera sarebbe stato sciocco e che veramente mi ero presentata a lei come una mendicante, risposi tranquillamente, ma con una certa fermezza: È in errore, Hannah, a credermi una mendicante; non lo sono, più di quanto non lo sia lei, o le sue signorine.
Dopo una pausa la vecchia domestica riprese: Non capisco; mi sembra che lei non abbia né casa né denaro, o sbaglio?.
Si può non aver né casa né denaro senza essere mendicanti, nel senso che lei attribuisce alla parola.
È istruita?
mi domandò poi.
Sì, molto.
Ma non sarà mai stata in collegio.
Ci sono stata otto anni. Spalancò gli occhi.
Ma allora perché non si guadagna la vita?
Me la sono guadagnata, infatti; e spero di guadagnarmela ancora.
Che cosa ne fa di quell’uva spina?
domandai, vedendo che ne prendeva un panierino.
Mi serve per le torte. Dia qui, che gliela sgrano io. No, non voglio che lavori.
Ma devo fare qualcosa. Su, me la dia.
Acconsentì, e mi portò persino un tovagliolo pulito da sten dermi sulle ginocchia: Altrimenti disse rischia di insudiciarsi il vestito.
Lei non deve essere abituata a fare questi lavori, lo vedo dalle mani osservò poi.
Faceva forse la sarta?
No, sbaglia ancora.
Ma non importa quello che facevo; non stia più a pensarci.
Mi dica piuttosto come si chiama questa casa.
C’è chi la chiama Marsh End, chi Moor House.
E il signore che abita qui si chiama Saint-John?
Non abita qui, c’è venuto per poco. La sua casa è nella parrocchia di Morton. Il paese a poche miglia di qui?
Sì.
E che cosa fa il signor Saint-John?
È pastore.
Mi ritornò alla mente la risposta datami dalla vecchia gover nante del presbiterio, quando le avevo chiesto di parlare al pastore.
Allora ripresi questa è la casa di suo padre?
Sì, il vecchio signor Rivers abitava qui, e prima di lui suo padre, suo nonno e il suo bisnonno.
Così, il signore che ho visto si chiama Saint-John Rivers?
Sì; Saint-John è il suo nome di battesimo.
E le sue sorelle si chiamano Mary e Diana Rivers?
Sì.
Il padre è morto?
Tre settimane fa, di un colpo.
Non hanno madre?
La padrona è morta da molti anni.
È da parecchio che serve in questa casa?
Da trent’anni.
Li ho allevati io tutti tre.
Ciò prova che è una dipendente onesta e fedele.
Parlerò sempre bene di lei, anche se ha avuto la scortesia di chiamarmi mendicante.
Mi guardò di nuovo meravigliata.
Adesso so che mi sono sbagliata sul suo conto, disse ma ci sono in giro tanti imbroglioni, che mi deve scusare.
E nonostante continuai piuttosto severamente abbia voluto scacciarmi in una notte in cui non si sarebbe chiuso fuori nemmeno un cane.
È vero, sono stata dura; ma che cosa potevo fare? Pensavo più alle ragazze che a me stessa, poverine!
Non hanno nessuno al mondo che vegli su di loro, all’infuori di me.
Così, devo essere prudente, anche a rischio di sembrare cattiva.
Per qualche minuto serbai un silenzio grave.
Non deve giudicarmi troppo severamente riprese lei.
Certo che la giudico severamente dissi; e le spiegherò il perché: non tanto perché ha rifiutato di darmi asilo, o perché mi ha creduto un’imbrogliona, quanto perché proprio poco fa mi ha quasi rimproverato di non avere una casa, né denaro.
Più d’una creatura, e tra le migliori che siano vissute sulla terra, è stata povera e derelitta quanto me; e se lei è cristiana, non dovrebbe considerare la povertà come un delitto.
Lo so riprese.
Me lo dice anche il signor Saint-John.
Capi sco di aver sbagliato, ma ora ho di lei un’opinione tutta diversa, perché ha l’aspetto d’una ragazza pulita e per bene.
Basta, le perdono. Mi dia la mano.
Lei mise nella mia la sua mano infarinata e callosa; un altro sorriso, ancora più cordiale, le illuminò il volto grossolano e da quel momento fummo amiche. Ad Hannah piaceva chiacchierare, evidentemente, perché mentre io sgranavo la frutta e lei preparava la pasta per le torte, cominciò a parlarmi con dovizia di particolari dei padroni defunti e dei ragazzi, come chiamava i loro tre figli.
Il vecchio signor Rivers, disse, era un uomo semplice, ma un signore e di antica famiglia.
Marsh End apparteneva ai Rivers da che era una casa: È costruita da duecento anni, affermò la serva anche se sembra molto piccola e umile, in confronto alla grande villa del signor Oliver, giù nella valle di Morton.
Ma lei ricordava ancora il padre di Bill Oliver che lavorava a giornata nella fabbrica di aghi, mentre i Rivers erano signori fin dal tempo degli Enrichi, come chiunque poteva constatare sui registri della chiesa di Morton.
Era pur vero, ammise, che il vecchio padrone sembrava un qualsiasi uomo di campagna, in vita, e niente lo distingueva dagli altri; andava matto per la caccia e gli piaceva lavorare i campi e fare altri lavori da contadino.
La padrona era diversa.
Leggeva molto, amava lo studio e i ragazzi avevano preso da lei.
Non c’era mai stato nessuno come loro, da quelle parti; tutti e tre erano stati studiosi fin da piccoli e sembravano fatti d’una pasta diversa.
Il signor Saint-John, quando s’era fatto grande, aveva voluto entrare in seminario per diventare pastore; le ragazze, appena finite le scuole, avevano cercato lavoro come istitutrici, perché sapevano che anni prima il padre aveva perdu to molto denaro in seguito al fallimento di un uomo nel quale aveva riposto la sua fiducia; così, non potendo più contare sul patrimonio di famiglia, si erano viste costrette a guadagnarsi la vita.
Da un pezzo vivevano poco a casa ed ora erano venute a passarvi qualche settimana in occasione della morte del padre; ma amavano molto Marsh End e Morton, e la brughiera e le colline del loro paese.
Erano state a Londra e in molte altre grandi città, ma dicevano sempre che in nessun luogo stavano bene come a casa loro; e poi andavano così d’accordo, che sarebbe stato difficile trovare una famiglia più unita della loro.
Quand’ebbi finito di sgranare l’uva spina, le chiesi dove fossero in quel momento le due signorine ed il fratello.
Sono andati a Morton a fare una passeggiata; ma torneranno tra una mezz’ora per il tè.
Infatti, tornarono come aveva detto Hannah ed entrarono dalla porta della cucina. Il signor Saint-John, quando mi vide, mi salutò con un cenno del capo e passò oltre; le due signorine si fermarono.
Mary, con poche parole gentili e posate, espresse il piacere di vedermi abbastanza ristabilita da poter scendere le scale; Diana mi prese la mano, scrollando il capo.
Avrebbe dovuto aspettare che le dessi il permesso di scen dere disse.
È ancora molto pallida e magra.
Povera piccina! Povera ragazza!
Diana aveva una voce che alle mie orecchie suonava come il tubare di una tortora, ed uno sguardo che mi deliziava, quando lo incontravo.
Tutti i suoi tratti mi sembravano affascinanti.
Anche Mary aveva un viso intelligente ed altrettanto grazioso; ma aveva un’espressione più riservata e i modi, benché gentili, un po’ distanti.
Lo sguardo e il modo di parlare di Diana erano improntati a una certa autorevolezza, che rivelava in lei un temperamento volitivo.
Era nel mio carattere di sottomettermi volentieri ad un’autorità come la sua, e di piegarmi, quando la coscienza e la dignità lo permettevano, a una volontà attiva.
Ma che cosa fa qui?
continuò.
Non è il suo posto.
Mary ed io stiamo qualche volta in cucina, perché in casa ci piace essere libere il più possibile; ma lei è un’ospite, e deve stare in salotto.
Sto benissimo qui.
Niente affatto, con Hannah che sfaccenda e l’infarina tutta!
E poi, fa troppo caldo qui per lei interloquì Mary.
Certo aggiunse la sorella.
Venga, sia ubbidiente.
E, sempre tenendomi per mano, mi fece alzare e mi condusse in salotto. Si sieda qui disse, indicandomi il divano mentre noi ci spogliamo e prepariamo il tè.
È un altro privilegio che eserci tiamo in questa nostra casetta di brughiera, quello di prepararci i pasti, quando ne abbiamo voglia, o quando Hannah fa il pane o la birra, lava o stira.
Chiuse la porta lasciandomi sola con il signor Saint-John, che era seduto in faccia a me con un libro in mano.
Mi diedi ad esaminare prima il salotto, poi chi l’occupava.
Il salotto era piuttosto piccolo e semplicemente ammobiliato, ma comodo e accogliente.
Le sedie di forma antiquata erano lucenti e la tavola di noce sembrava uno specchio.
Qualche caratteristico ritratto d’uomini e di donne d’altri tempi ornava le pareti e uno scaffale con le ante a cristalli conteneva libri e un vecchio servizio di porcellana.
Non c’era un ornamento superfluo, in quella stanza, nulla di moderno, eccetto due cestini da lavoro e una cartella da signora in legno di rosa sopra un tavolino d’an golo.
Tutto, là dentro, compreso le tende e il tappeto, appariva vecchio, ma ben conservato.
Il signor Saint-John, immobile come uno degli scuri ritratti appesi alla parete, con gli occhi fissi sul libro e le labbra sigillate, non era difficile da esaminare; fosse stato una statua anziché un uomo, non si sarebbe prestato più facilmente ad essere osservato. Era giovane poteva avere ventotto-trent’anni alto, snello; il suo viso attirava lo sguardo, tanto puri ne erano i contorni; sembrava un viso greco, con quel naso classico, diritto, e la bocca e il mento da ateniese.
È raro che una faccia inglese sia così simile come la sua ai modelli antichi.
Capivo che potesse essere un po’ urtato dalla irregolarità dei miei lineamenti, essendo i suoi così armoniosi.
Gli occhi erano azzurri e grandi, orlati di ciglia scure, e la fronte, pallida come l’avorio, era in parte coperta da una ciocca di capelli biondi.
È la descrizione di un volto assai gentile, non è vero, lettore?
Tuttavia, la persona cui essa si riferisce non dava l’impressione di una natura amabile, arrendevole, sensibile, e neppure tranquilla.
Sebbene placidamente seduto come io lo vedevo in quel momento, vi era qualche cosa nella linea del naso, nella bocca e sulla fronte che rivelavano, al mio esame, un temperamento inquieto, o duro, o appassionato.
Non mi rivolse una parola, né mi gettò uno sguardo, finché non tornarono le sorelle.
Diana, che andava e veniva per preparare il tè, mi portò un pasticcino appena sfornato.
Lo mangi mi disse; deve avere fame.
Hannah mi ha detto che da questa mattina non ha preso che una minestra d’avena.
Accettai, perché infatti il mio appetito si era risvegliato.
Il signor Rivers chiuse allora il libro, s’avvicinò alla tavola e, men tre si sedeva, fissò apertamente su di me i suoi occhi azzurri, che sembravano dipinti.
Il suo sguardo era penetrante, scrutatore, e capii che se fino ad allora non mi aveva osservata, non era stato per discrezione, bensì perché non lo aveva voluto.
Ha molto appetito disse.
Sì, signore.
È sempre stata mia abitudine, direi quasi un istinto in me, di rispondere brevemente alle domande brevi, direttamente a una domanda diretta.
È stato un bene che un po’ di febbre l’abbia costretta a rimanere a dieta per tre giorni, perché sarebbe stato pericoloso cedere subito all’appetito nello stato in cui era.
Ora può man giare, ma con moderazione.
Spero di non dovermi nutrire per molto tempo a sue spese, signore risposi sgarbatamente.
No disse egli con voce fredda; quando ci avrà indicato la resi denza dei suoi familiari, scriveremo loro e lei tornerà a casa.
Devo dirle francamente che questo non lo posso fare, perché non ho né casa né parenti.
Tutti tre mi guardarono, ma senza diffidenza. Sentii che i loro sguardi non esprimevano sospetto, ma piuttosto curiosità.
Parlo particolarmente delle due ragazze; perché gli occhi di Saint-John, sebbene chiari nel senso letterale della parola, erano in realtà impenetrabili.
Sembrava se ne servisse come di uno strumento per scrutare i pensieri altrui, anziché per rivelare i propri; per cui tanta perspicacia unita a tanto riserbo era fatta più per imbarazzare che per incoraggiare.
Intende dire mi chiese che è priva di qualsiasi parentela o amicizia?
Sì.
Nessun legame mi unisce a un essere vivente, né ho alcun diritto di ottenere asilo sotto nessun tetto in Inghilterra.
È una posizione ben singolare, alla sua età!
E qui vidi il suo sguardo posarsi sulle mie mani, che tenevo incrociate sulla tavola.
Mi chiesi che cosa vi cercasse; le sue parole diedero subito risposta al mio interrogativo.
Non è sposata?
È ancora nubile?
Diana si mise a ridere e disse: Ma, Saint-John, non deve avere più di diciassette o diciott’anni!
Ne ho quasi diciannove; ma non sono sposata.
Sentii il rossore salirmi alla faccia, per l’amarezza e l’agitazio ne che ridestava in me quell’allusione al matrimonio.
Tutti e tre si accorsero del mio imbarazzo e del mio turbamento; Diana e Mary distolsero discretamente lo sguardo dal mio viso arrossato, ma il fratello, più freddo e più severo, continuò a fissarmi fino a che l’emozione suscitata in me dalle sue parole non mi riempì gli occhi di lacrime.
Dove ha vissuto finora?
Sei troppo indiscreto, Saint-John mormorò Mary a bassa voce; ma egli, piegato in avanti sulla tavola, con lo sguardo fermo e volitivo, esigeva una risposta.
Il nome del luogo dove ho vissuto e della persona presso la quale abitavo è il mio segreto risposi seccamente.
Segreto che, a parer mio, lei ha il diritto di serbare, se così preferisce, non rispondendo né a Saint-John né ad altri indiscreti osservò Diana.
Ma se non so nulla né di lei né della sua vita, non potrò aiutarla disse egli.
E lei ha bisogno d’aiuto, non è vero?
Ne ho bisogno e lo cerco, signore; mi auguro soltanto che qualche vero filantropo mi metta in condizione di trovare un lavoro ch’io possa fare; così, con il compenso che mi verrà dato, potrò provvedere a me stessa, anche se modestamente.
Non so se sono un vero filantropo; ma intendo aiutarla come meglio potrò a realizzare un proposito tanto onesto.
Prima di tutto, dunque, mi dica che cosa è stata abituata a fare, e che cosa sa fare.
Avevo finito di bere il tè e mi sentivo ristorata, come un gigante dopo un boccale di vino.
La bevanda aveva ridato tono ai miei nervi esauriti, rendendomi capace di parlare con fermezza a quel giudice giovane e perspicace.
Signor Rivers, dissi, voltandomi verso di lui e fissandolo come egli fissava me, francamente e senza diffidenza lei e le sue sorelle mi hanno reso un grande servigio, il maggiore che si possa rendere a un proprio simile: mi ha salvata dalla morte con la sua generosa ospitalità.
Il bene che mi ha reso le conferisce un diritto illimitato alla mia gratitudine e fino a un certo punto anche alla mia confidenza.
Della ragazza derelitta che lei ha raccolto le dirò tutto quanto posso rivelare senza compromettere la mia pace e la sicurezza fisica e morale sia mia che di altri.
Sono orfana e figlia di un pastore.
I miei genitori sono morti prima che io potessi conoscerli.
Fui allevata come dipendente in casa altrui ed educata in un istituto di carità.
Le dirò anche il nome dell’istituto dove ho trascorso sei anni come educanda e due come insegnante: è l’Orfanotrofio di Lowood, nella Contea di *** Forse ne avrà sentito parlare.
Il reve rendo Robert Brocklehurst ne è l’amministratore.
Sì, ho sentito parlare del signor Brocklehurst e ne ho visi tato la scuola.
Lasciai Lowood circa un anno fa per entrare come istitu trice in una casa.
Il posto era buono ed ero contenta.
Ma fui costretta a lasciarlo quattro giorni prima del mio arrivo qui.
Il motivo della mia partenza, non posso né devo spiegarglielo; sarebbe inutile, pericoloso e inoltre le sembrerebbe incredi bile.
Comunque, nessuna colpa mi può essere imputata; sono innocente quanto loro tre.
È certo però che sono infelice e che continuerò ad esserlo, perché la catastrofe che mi ha costretta ad abbandonare la casa dove avevo trovato un paradiso, è al tempo stesso strana e spaventosa.
Non mirai che a due cose, abbandonandola: fare presto e non essere scoperta.
Per riuscire in questo intento, dovetti lasciare alle mie spalle tutto quanto possedevo, meno un piccolo involto, che, nella fretta e nel mio smarrimento, dimenticai sulla carrozza che mi condusse a Withcross; così, sono giunta in questa regione priva di tutto. Ho dormito due notti all’aria aperta e ho vagato due giorni per la campagna senza mai varcare la soglia di una casa; in tutto quel tempo ho mangiato due volte sole e la fame, la stanchezza e la disperazione mi avevano ormai ridotta agli estremi, quando lei, signor Rivers, mi impedì di morire di sfinimento davanti alla sua porta e mi raccolse sotto il suo tetto.
So tutto ciò che le sue sorelle hanno fatto per me da quel momento, perché non ero incosciente durante il mio apparente torpore, e alla loro spontanea, sincera, generosa compassione devo non meno che alla sua evangelica carità, signor Rivers.
Non farla più parlare, adesso, Saint-John disse Diana, quando mi interruppi.
Non è ancora in grado di sopportare emozioni. Venga a sedersi sul divano, signorina Elliott. Involontariamente trasalii, sentendomi chiamare così; avevo dimenticato il mio nuovo nome.
Il signor Rivers, al quale evi dentemente non sfuggiva nulla, se ne accorse.
Lei ci ha detto di chiamarsi Jane Elliott osservò.
Sì, infatti, ed è il nome con il quale credo opportuno di essere chiamata per il momento; ma non è il mio vero nome, e mi sembra strano, quando lo sento pronunziare.
Non vuole dirci il suo vero nome?
No; temo di essere rintracciata ed evito tutto quanto può condurre alla scoperta del mio segreto.
Sono certa che ha ragione disse Diana.
Ed ora, fratello, lasciala in pace per un momento.
Ma Saint-John, dopo aver riflettuto qualche istante, ricominciò ad indagare imperturbabile.
Non credo che lei vorrà accettare per lungo tempo la nostra ospitalità; mi sembra che desideri affrancarsi al più presto dalla compassione delle mie sorelle e soprattutto dalla mia carità ; vuole essere indipendente, non è vero?
Sì, l’ho già detto.
Mi suggerisca che cosa devo fare, o in che modo posso trovare lavoro; è tutto quel che chiedo.
Mi mandi pure anche nella più umile capanna, ma fino a quel momento mi permetta di rimanere qui. Mi spaventa l’idea di ritornare a conoscere gli orrori di una vita di mendica. Certo che rimarrà qui disse Diana, posandomi sul capo la sua mano bianca.
Deve rimanere insistette Mary, con l’accento sincero, ma poco espansivo, che le era proprio.
Come vede, le mie sorelle sono contente di tenerla qui, disse Saint-John come sarebbero contente di avere cura di un uccello intirizzito, che il vento dell’inverno avesse spinto in casa.
Io, invece, sono più propenso a procurarle il modo di bastare a se stessa, e tenterò di riuscirvi; ma le mie possibilità sono limitate.
Non sono che il pastore di una povera parrocchia di campagna e l’aiuto che potrò darle sarà molto modesto.
Se lei tende a disprezzare le cose umili, bisognerà che cerchi un aiuto più valido di quello che posso darle io.
Ha già dichiarato che è disposta a fare qualsiasi lavoro onesto del quale sia capace rispose Diana per me.
E sai benissimo, John, che non ha scelta in quanto a protettori. È costretta ad accettarne uno puntiglioso come te.
Farò la sarta, la cucitrice di bianco, la serva, la bambinaia, se non troverò di meglio dissi.
Sta bene concluse freddamente Saint-John. Se queste sono le sue intenzioni, le prometto di aiutarla, col tempo e a modo mio.
Riprese il libro che stava leggendo prima della merenda e poco dopo io mi ritirai, perché avevo parlato a lungo e le mie forze non mi avrebbero permesso di rimanere ancora alzata.
Capitolo XXX Più conoscevo gli abitanti di Moor House e più mi affezionavo a loro.
In pochi giorni mi ristabilii tanto da poter restare alzata fino a sera e fare anche qualche passo all’aperto.
Ormai potevo unirmi a Diana e a Mary in tutte le loro occupazioni, conversare con loro quanto lo desideravano, ed aiutarle non appena me lo permettevano.
Provavo un piacere benefico in quella compagnia, un piacere che nasceva da una perfetta affinità di gusti, di senti menti e di princìpi, e che gustavo ora per la prima volta.
Mi piacevano le stesse letture che piacevano a loro, ciò che le divertiva, divertiva me pure, ciò che esse approvavano, lo approvavo anch’io.
Esse amavano la loro casa solitaria, e anch’io cominciavo a subire il fascino discreto e duraturo di quella piccola dimora così antica e grigia, con il tetto basso, le finestre ingratic ciata, i muri cadenti, il viale di abeti centenari resi sghembi dal vento impetuoso che soffiava dalle montagne, con quel giardino fitto di cespugli di bosso e di agrifoglio, dove soltanto i fiori più resistenti riuscivano a fiorire.
Esse amavano la brughiera rossa stra che stringeva da presso la loro abitazione, la valle alla quale conduceva il sentiero sassoso che partiva in discesa dal cancello, snodandosi prima attraverso campi di felci poi attraverso i più piccoli e aridi pascoli che mai abbiano costeggiato una landa o nutrito un gregge di grigie pecore di palude con i loro agnellini dal muso muschioso; amavano quel paesaggio, ripeto, di un amore entusiasta e devoto.
Io capivo quel loro sentimento e lo condividevo con altrettanta forza e sincerità.
Capivo il fascino del luogo, sentivo che quella solitudine era sacra e i miei occhi si com piacevano a seguire i contorni dei colli e delle valli, ammiravano l’intensità e la varietà dei colori di cui il muschio, le eriche, i fiori dei prati, le felci brillanti e le rocce granitiche rivestivano le cime ed i versanti.
Tutte queste cose erano, per me, esattamente come per loro, una fonte di piaceri dolci e puri.
Il vento impetuoso, la brezza leggera, i giorni sereni e i giorni burrascosi, le ore dell’alba e quelle del tramonto, il chiaro di luna e le notti nuvolose avevano per me, in quella regione, lo stesso fascino che per loro, e il mio e il loro spirito erano blanditi da uno stesso incanto.
In casa l’intesa era ugualmente perfetta.
Tutte due erano più colte di me e avevano letto molto, ma io le seguivo con ardore sul sentiero della cultura che entrambe avevano percorso prima di me.
Divoravo i libri che mi prestavano, ed era un gran piacere per me discutere con loro, alla sera, su quanto avevo letto durante il giorno.
I nostri pensieri armonizzavano, le nostre opinioni si intendevano; in breve, l’accordo era perfetto.
Nel nostro terzetto vi era un superiore e un capo: Diana.
Fisica mente, nessun paragone era possibile con me; era bella, vigorosa, piena di vita, così sicura ed animata che eccitava sempre la mia ammirazione, anche se mi lasciava un po’ perplessa, come di fronte a qualche cosa che fosse al di là della mia comprensione.
All’inizio della serata riuscivo a parlare un poco anch’io, ma appena svanito il primo eccitamento, la mia vivacità si spegneva e preferivo sedermi su uno sgabello ai piedi di Diana, posarle la testa sulle ginocchia ed ascoltare ora lei, ora Mary, mentre approfondivano l’argomento che io avevo appena accennato.
Diana mi offrì di insegnarmi il tedesco.
Mi piaceva studiare con lei; capivo che mi faceva volentieri da maestra, né a me piaceva o s’addiceva meno la parte di scolara.
Le nostre nature erano fatte per intendersi; così ne nacque un affetto reciproco e profondamente radicato.
Quando scoprirono che sapevo disegnare, misero subito a mia disposizione pennelli e colori.
La mia abilità, in questo campo, era superiore alla loro, e ne furono sorprese ed ammirate.
Mary mi si sedeva accanto e stava a guardarmi per ore; poi volle prendere lezione da me ed era un’alunna docile, intelligente e assidua.
Così piacevolmente occupata, i giorni ci sembravano ore, e le settimane giorni.
L’intimità, sorta tanto spontaneamente e rapidamente tra me e le due sorelle, non si era estesa al signor Saint-John.
Una ragione della distanza che ancora esisteva tra noi stava nel fatto che egli rimaneva poco in casa, gran parte del suo tempo essendo dedicato alle visite ai malati e ai poveri della parrocchia, non molto popolosa, ma estesa.
Nessuna intemperie poteva trattenerlo dal compiere quelle caritatevoli escursioni; con la pioggia o il bel tempo, dopo aver dedicato qualche ora del mattino agli studi, prendeva il cappello e, seguito da Carlo, il vecchio cane da caccia di suo padre, usciva per la sua missione di dovere o d’amore, poiché non saprei dire come egli la considerasse. Talvolta, quando il tempo era molto cattivo, le sorelle protestavano, ma egli allora rispondeva con un curioso sorriso, più solenne che lieto: Se un po’ di vento o uno spruzzo di pioggia dovessero distogliermi da questi facili doveri, come riuscirei a prepararmi per l’avvenire che mi sono proposto?.
Diana e Mary generalmente rispondevano a quella domanda con un sospiro e poi per qualche minuto rimanevano immerse in una poco allegra meditazione.
Ma oltre a queste frequenti assenze, un’altra barriera osta colava l’amicizia tra noi; e cioè la sua indole, che mi sembrava riservata, chiusa e persino cupa.
Zelante nell’adempimento dei suoi doveri evangelici, irreprensibile nella condotta e nelle abi tudini, non pareva tuttavia godere di quella serenità di spirito, di quell’intima contentezza, che dovrebbero essere la ricompensa di ogni sincero cristiano, di ogni filantropo attivo.
Spesso, di sera, quando sedeva alla finestra davanti al tavolo coperto di carte, smetteva di leggere o di scrivere, posava il mento sulla mano e si abbandonava a non so quali pensieri; ma che fosse turbato ed eccitabile lo si vedeva dal frequente lampeggiamento e dalla mutevole dilatazione delle pupille.
Credo, inoltre, che la natura non costituisse per lui quel tesoro di delizie che era per le sue sorelle.
Una volta, e solo una volta in mia presenza, manifestò apertamente di sentire il fascino sel vaggio delle colline circostanti ed espresse l’affetto che nutriva per la casetta dal tetto nero e dai muri ammuffiti in cui era nato; ma vi era più tristezza che gioia nel suo accento e mai lo udii decantare il riposante silenzio delle lande, né enumerarne le mille, pacifiche attrattive.
Poco comunicativo come era, mi ci volle un po’ di tempo prima di potermi fare un’idea di quel che fossero le doti della sua mente.
Cominciai a rendermene conto la prima volta che lo udii predicare nella chiesa di Morton.
Vorrei poter descrivere quel sermone, ma non ne sono capace.
Non saprei nemmeno rendere fedelmente l’effetto che produsse su di me.
Cominciò in tono calmo e, del resto, la voce si mantenne calma sino alla fine; uno zelo seriamente sentito, ma represso, palpitò ben presto nell’accento nitido del pastore, animandone la parola nervosa.
Era un forza condensata, dominata.
Il cuore era eccitato, la mente meravigliata dalla potenza dell’oratore, ma né l’uno né l’altra ne erano blanditi né inteneriti, perché vi era in quell’eloquenza una strana amarezza, un’assenza totale di dolcezza consolatrice; vi ricorrevano di frequente cupe allu sioni alle dottrine calviniste sull’elevazione, la predestinazione, la perdizione, e ognuna di queste allusioni suonava come una sentenza del destino. Quando ebbe terminato, invece di sentirmi meglio, più calma, più illuminata, provai un’indicibile tristezza, perché mi pareva e non so se anche gli altri ne avessero avuto la stessa impressione che quell’eloquenza sgorgasse da una fonte avvelenata da amare delusioni, dove si agitassero torbidi impulsi, desideri insoddisfatti, inquiete aspirazioni. Ero sicura che Saint-John Rivers, nonostante la vita pura e lo zelo coscien zioso, non aveva ancora trovato quella pace divina che sorpassa ogni comprensione umana.
Non l’aveva trovata più di me che di nascosto mi tormentavo nel rimpianto del mio idolo infranto e del mio perduto paradiso: un rimpianto del quale da un po’ ho evitato di parlare, ma che mi possedeva e mi tiranneggiava di continuo.
Intanto, un mese era trascorso.
Diana e Mary erano in pro cinto di lasciare Moor House, per ritornare ad una vita e in un ambiente tutt’affatto diversi, e riprendere il loro posto di istitu trici in una grande ed elegante città nell’Inghilterra del sud.
Esse erano collocate presso due diverse famiglie i cui membri, ricchi ed orgogliosi, le consideravano soltanto come umili dipendenti, e ignorandone, o non curandosi della loro innata superiorità, ne apprezzavano unicamente le doti pratiche, così come apprezza vano l’abilità del loro cuoco o il buon gusto della loro cameriera. Il signor Saint-John non mi aveva parlato ancora del posto che aveva promesso di procurarmi; ma ora urgeva che io trovassi una qualsiasi occupazione.
Una mattina in cui ero rimasta sola con lui in salotto per pochi minuti, mi arrischiai ad accostarmi al vano della finestra dove il suo tavolo, la sua sedia e il suo scrittoio formavano una specie di studiolo e stavo per parlar gli, pur non sapendo bene quali parole scegliere per formulare la mia domanda, perché è sempre difficile rompere il riserbo glaciale di nature come la sua; ma egli mi tolse d’impaccio, rivol gendomi per primo la parola.
Alzò gli occhi su di me, mentre mi avvicinavo, e disse: Vuole farmi una domanda?.
Sì; desidererei sapere se ha inteso di qualche posto dove potrei offrire i miei servigi.
Avevo pensato a qualche cosa per lei tre settimane fa, ma poiché mi sembrava che qui si trovasse bene e si rendesse anche utile, dato che le mie sorelle le si sono evidentemente affezionate e la sua compagnia rappresenta per loro un insolito piacere, credetti inopportuno interrompere la vostra reciproca contentezza, finché la loro partenza da Marsh End non lo avesse reso necessario.
Partiranno fra tre giorni, non è vero?
Sì, e dopo la loro partenza io tornerò al presbiterio di Morton; Hannah verrà con me e la vecchia casa rimarrà chiusa.
Tacqui per un momento, aspettandomi che riprendesse l’ar gomento intavolato prima, ma sembrava che i suoi pensieri seguissero ora un altro corso; il suo sguardo rivelava che era lontano da me e dal mio problema.
Fui costretta così a richia marlo al tema che necessariamente mi stava tanto a cuore e mi rendeva inquieta.
Qual è l’occupazione che ha in vista per me, signor Rivers?
Spero che questo ritardo non abbia compromesso la possibilità di ottenerla.
Oh, no; si tratta di un lavoro che dipende unicamente da me, sempre che lei voglia accettarlo.
Tacque di nuovo, come riluttante a continuare.
Cominciai a spazientirmi; un gesto irrequieto, uno sguardo ansioso e peren torio che gli rivolsi, gli fecero capire il mio stato d’animo non meno chiaramente che se avessi parlato e con minor disagio da parte mia.
Non c’è bisogno d’avere fretta mi disse; lasci che le dica francamente che non ho nulla di vantaggioso o di attraente da proporle.
Prima di spiegarmi, devo pregarla di ricordare che, come già le ho detto, il mio aiuto sarebbe stato un po’ come quello che un cieco può dare ad uno zoppo.
Sono povero, perché tutto quel che mi resta, quando avrò pagato i debiti di mio padre, è questa baracca cadente, quella fila di abeti intisichiti e questo pezzetto di terra di brughiera con i cespi di bosso e di agrifoglio.
Sono oscuro; quello dei Rivers è un nome antico, ma dei tre soli discendenti del casato, due si guadagnano il pane in casa d’altri, e il terzo si considera estraniato dal suo paese natale, non soltanto per la vita, ma anche per la morte.
Sì, e ritenendosi onorato di questa sorte, aspira soltanto al giorno in cui gli verrà deposta sulle spalle la croce che lo libererà da tutti i legami carnali, al giorno in cui il capo di quella chiesa militante della quale egli è un umilissimo membro, gli dirà: Alzati e seguimi!.
Saint-John disse queste parole come se pronunciasse i suoi sermoni, con voce pacata e profonda, senza che un po’ di colore gli salisse al viso, ma con un corrusco splendore nello sguardo. Egli continuò: E poiché io stesso sono povero e oscuro, non posso offrirle altro che il lavoro del povero e dell’oscuro. Forse le sembrerà persino degradante, perché mi accorgo che lei ha avuto abitudini che il mondo chiama raffinate, che i suoi gusti tendono verso l’ideale e che ha vissuto tra gente bene educata.
Ma è mia opi nione che nessun lavoro sia degradante, quando può migliorarci; e credo che più arido e disprezzato è il suolo che il cristiano è chiamato a coltivare, più misera è la ricompensa della sua fatica, e più grande è l’onore.
In tali circostanze, il suo destino è quello del pioniere, e i primi pionieri del Vangelo furono gli Apostoli, il loro capitano fu Gesù, il Redentore stesso.
Bene, dissi quando tacque continui.
Mi guardò, prima di continuare; e mi parve che leggesse sul mio viso come in un libro aperto.
Le conclusioni tratte da quell’esame le espresse in parte nelle frasi che seguirono.
Credo che accetterà il posto che le offro disse; e anche che lo terrà, ma per un poco, non per sempre; neppure io potrò per sempre accontentarmi dei doveri modesti e limitati di un oscuro ministro di campagna, perché la mia indole è di una lega avversa al riposo non meno della sua, sebbene d’altra specie.
Si spieghi insistetti, quando si interruppe di nuovo.
Subito, e vedrà com’è misera, meschina, deprimente la mia proposta.
Io non rimarrò a Morton per molto tempo, ora che mio padre è morto e che sono padrone di me stesso.
Lascerò questo posto probabilmente tra un anno; ma fin tanto che sono qui, farò tutto quanto sta in me per migliorarlo.
Morton, quando ne diventai il pastore, due anni fa, non aveva scuola; i figli della povera gente non potevano sperare in alcun progresso; io ne fondai una per i maschi, e ora intendo aprirne un’altra per le ragazze.
A questo scopo ho preso in affitto un fabbricato, con annessa una casina di due stanze per la maestra; questa avrà un salario di trenta sterline all’anno; la casa è già ammobigliata, semplicemente, ma con tutto il necessario, grazie alla generosità di una giovane dama, la signorina Oliver, figlia unica dell’unico uomo ricco della mia parrocchia, il signor Oliver, proprietario di una fabbrica d’aghi e di una fonderia nella vallata. La stessa signorina provvede a sue spese all’educazione e al vestiario di un’orfana della fabbrica, a condizione che la ragazza, quando si aprirà la scuola, aiuti la maestra nelle pulizie e in quegli altri lavori domestici che l’insegnante stessa non avrà tempo di sbri gare da sé.
Vuole essere lei questa maestra?
Mi fece la domanda frettolosamente, come aspettandosi che io rifiutassi offesa, o per lo meno sdegnata, la sua offerta; non conoscendo tutti i miei pensieri e sentimenti, anche se alcuni ne indovinava, non poteva sapere con quale occhio avrei giudicato quel posto.
Era umile, infatti; ma mi garantiva protezione, ed io avevo bisogno di un asilo sicuro. Era anche faticoso, rispetto al posto di istitutrice in una casa ricca, indipendente; e il mio cuore avrebbe sofferto se avessi dovuto servire in casa d’estranei.
Non era un lavoro ignobile, né spiritualmente degradante. Così, presi subito la mia risoluzione. La ringrazio dell’offerta, signor Rivers, e l’accetto con tutto il cuore. Mi ha capito bene?
disse egli.
Si tratta di una scuola di paese, le sue allieve saranno povere ragazze, figlie di contadini, tutt’al più di fittavoli. Non dovrà insegnare loro altro che a fare la calza, a cucire, a leggere, scrivere e far di conto. Che cosa ne farà delle sue cognizioni, della sua intelligenza, dei suoi senti menti e dei suoi gusti?
Li chiuderò in me per farne uso quando ve ne sarà bisogno.
Non si guasteranno.
Allora, si rende ben conto di che cosa si accinge a fare?
Sì.
Lo vidi sorridere; e non di un sorriso amaro o triste, ma soddisfatto e riconoscente.
Quando comincerà a esercitare le sue funzioni?
Andrò a vedere la casa domani, e se lei è d’accordo aprirò la scuola la settimana prossima.
Benissimo; così sarà fatto.
Si alzò e passeggiò per la stanza; poi, fermandosi, mi guardò e scrollò il capo.
Che cosa disapprova, signor Rivers?
domandai.
Lei non rimarrà molto tempo a Morton, no.
Perché?
Che cosa l’induce a crederlo?
Glielo leggo negli occhi; rivelano un’indole che non può accontentarsi di un tenore di vita così modesto.
Non sono ambiziosa.
Sussultò alla parola ambiziosa, e ripeté: No.
Che cosa la fa pensare all’ambizione?
Chi è ambizioso?
Io so di esserlo, ma come lo ha indovinato?.
Parlavo di me stessa.
Ebbene, se lei non è ambiziosa, è...
Si interruppe. Che cosa?
Stavo per dire appassionata; ma forse avrebbe interpretato male la parola e se ne sarebbe dispiaciuta. Voglio dire che gli affetti e le simpatie umane esercitano un grande potere su di lei.
Sono certo che non sarà contenta a lungo di passare le sue ore di riposo in solitudine, e di dedicare le sue ore di lavoro a un compito monotono e senza nulla di stimolante...
Non più di quanto sia contento io aggiunse con enfasi di vivere qui sepolto tra i paduli, chiuso tra questi monti; la natura che Dio mi ha dato me lo impedisce; qui le facoltà concessemi dal Cielo sono rese inutili, paralizzate.
Lei intende ora quanto io sia in contraddizione con me stesso.
Io, che predico a tutti di essere paghi di una umile sorte, che esalto persino il lavoro di coloro che tagliano la legna e portano l’acqua nel servizio del Signore, io, suo ministro, mi dibatto nell’irrequietezza.
Eppure, bisogna pur che trovi il modo di conciliare le tendenze con i princìpi.
Così lasciò la stanza.
In quella breve ora avevo appreso di più sul conto suo che non in tutto il mese precedente; tuttavia non lo capivo ancora.
Diana e Mary Rivers si facevano sempre più tristi e taciturne, a misura che si avvicinava il giorno di lasciare la casa ed il fratello. Entrambe si sforzavano di apparire come al solito, ma l’amarezza contro la quale lottavano non era tale da potersi vincere o celare completamente. Diana asseriva che quella separazione sarebbe stata ben diversa dalle precedenti, perché probabilmente questa volta si staccavano dal fratello per anni, e forse per sempre.
Egli sacrificherà tutto al progetto concepito da tempo diceva; anche gli affetti naturali e i sentimenti più forti.
Saint-John sembra tranquillo, Jane, ma nasconde in cuore una febbre ardente.
Si può crederlo mite, invece in certe cose è inesorabile come la morte; e il peggio di tutto è che la mia coscienza difficilmente mi permet terebbe di dissuaderlo dai suoi propositi e non posso biasimarlo.
È giusto, nobile, cristiano, ma mi spezza il cuore.
Le lacrime le inumidirono i begli occhi.
Mary chinò più basso il capo sul lavoro.
Adesso non abbiamo più padre, tra poco non avremo più nemmeno una casa, né il fratello mormorò.
In quel momento sopravvenne un piccolo incidente che sem brava decretato dal destino per avvalorare il vecchio adagio che dice: Le disgrazie non vengono mai sole, e per aggiungere al loro dolore l’amarezza di una inaspettata delusione, Saint-John passò davanti alla finestra leggendo una lettera ed entrò dicendo: Lo zio John è morto.
Le due sorelle parvero colpite, ma non sorprese né afflitte; evidentemente la notizia era ai loro occhi più importante che dolorosa.
Morto? ripeté Diana. Sì.
Ella fissò il fratello con uno sguardo indagatore.
Ebbene?
domandò a bassa voce.
Ebbene, nulla...
replicò egli serbando un’impassibilità da statua.
Leggi.
Le gettò la lettera in grembo.
Lei la scorse e la passò a Mary.
Mary la lesse in silenzio e la restituì al fratello.
Poi tutti e tre si guardarono, e tutti e tre sorrisero, di un sorriso pensoso e rassegnato.
Amen disse Diana parlando per prima.
Abbiamo di che vivere ugualmente.
Comunque, la nostra situazione non è peggiore di prima osservò Mary.
Soltanto, ci riporta davanti agli occhi l’immagine di ciò che avrebbe potuto essere, disse Saint-John e questa immagine contrasta troppo con ciò che è.
Piegò la lettera, la chiuse nel suo scrittoio, e uscì di nuovo.
Per un poco nessuno parlò.
Infine Diana disse, rivolgendosi a me: Jane, lei si meraviglierà di noi e dei nostri misteri e ci crederà di cuore duro, vedendoci così poco afflitte per la morte di un parente prossimo quale è uno zio; ma non lo avevamo mai veduto né cono sciuto.
Era il fratello di mia madre.
Nostro padre aveva avuto a che dire con lui molto tempo fa; corsero tra loro aspri rimproveri e recriminazioni, si separarono in collera e non si riconciliarono mai.
Era stato per suo consiglio che mio padre aveva arrischiato tutto quanto possedeva in una speculazione che lo rovinò.
In seguito mio zio si impegnò in iniziative più fortunate e sembra che abbia realiz zato una fortuna di ventimila sterline. Non si era mai ammogliato e non aveva altri parenti all’infuori di noi e di un’altra persona, legata a lui da vincoli di parentela non più stretti dei nostri.
Mio padre aveva sempre accarezzato la speranza che egli si ravvedesse e lasciasse a noi tutte le sue sostanze; questa lettera ci informa che egli ha legato tutto a quell’altra persona, meno trenta ghinee da dividersi tra Saint-John, Diana e Mary Rivers per l’acquisto di tre anelli da lutto.
Aveva diritto, naturalmente, di disporre della sua fortuna come meglio gli piaceva; tuttavia, la notizia pervenutaci ha gettato momentaneamente un’ombra sull’animo nostro.
Mary ed io ci saremmo considerate ricche con un migliaio di sterline per una, e Saint-John sarebbe stato felice, con una somma simile, per il bene che gli avrebbe concesso di fare.
Dopo che Diana mi ebbe data questa spiegazione, l’argomento fu lasciato cadere e nessuno dei tre fratelli Rivers ne parlò più.
Il giorno seguente lasciai Marsh End per Morton e la mattina dopo Diana e Mary partirono per la lontana città di B*** In capo a una settimana il signor Rivers ed Hannah fecero ritorno al presbiterio; così la vecchia casa rimase abbandonata. Capitolo XXXI La mia casa quando finalmente ebbi una casa era un edificio in pietra e legno; al piano terreno vi era una piccola stanza con le pareti bianche e il pavimento di terra battuta. L’arredamen to consisteva in quattro sedie di legno dipinto, un orologio, un mobile a mensole sul quale vi erano due o tre vassoi, alcuni piatti e un servizio da tè in porcellana.
Sopra vi era una camera delle stesse dimensioni con un letto d’abete e un piccolo cassettone, fin troppo grande per contenere il mio modesto guardaroba che tuttavia le mie gentili e generose amiche avevano pensato a rifornire delle cose indispensabili.
È sera.
Avevo mandato a casa la piccola orfana che mi aiutava nelle faccende dopo averle regalato un’arancia e me ne stavo seduta sola accanto al focolare.
Quella mattina si era aperta la scuola.
Avevo venti scolare, ma soltanto tre di esse sapevano leggere: nessuna sapeva scrivere o far di conto.
Qualcuna faceva la calza e poche erano capaci di cucire.
Parlavano con marcato accento dialettale e non mi era facile capire quello che dicevano e a mia volta farmi capire.
Alcune erano male educate, rozze, intrattabili quanto ignoranti, ma le altre erano invece docili e mostravano un desiderio di apprendere e una disposizione allo studio che erano per me ragione di conforto.
Non devo dimen ticare che quelle piccole contadine malvestite sono di carne e di sangue come le discendenti delle più nobili famiglie e che i germi della perfezione originaria, della finezza di ingegno e della bontà d’animo esistono in loro come nelle altre.
Il mio dovere consisterà nello sviluppare questi germi: e in quest’opera certamente mi sarà dato di trovare un po’ di felicità.
Non mi aspetto certo molte gioie dalla vita che si apre davanti a me: ma se riuscirò a imporre una regola alla mia mente e ad esercitare nel giusto senso la mia volontà, potrò trovare forza sufficiente per percorrere la mia strada.
Sono stata serena, allegra e calma durante le ore trascorse nella povera scuola? Per non ingannare me stessa devo risponde re: No, mi sono sentita disperata, umiliata, come se accettando quel posto fossi scesa in basso nella scala sociale. Ero vilmente disgustata della povertà, della ignoranza, della rozzezza di tutti quanti mi circondavano. Ma se non devo sprezzare troppo me stessa per questi sentimenti, devo però sforzarmi di superarli; so di avere torto e questo è già molto. Domani mi riprometto di compiere altri sforzi e in poche settimane riuscirò forse ad ottenere una piena vittoria su me stessa. Tra qualche mese può darsi che la gioia di osservare un progresso nelle mie allieve tramuti in soddisfazione il mio attuale disgusto.
Per il momento non mi resta che chiedermi: Cos’era meglio?
Cedere alla tentazione? Lasciarmi trascinare dalle passio ni? Sfuggire la lotta? Lasciarmi prendere in una rete di seta?
Addormentarmi tra i fiori e ridestarmi nei tepori del sud tra i piaceri di una residenza di lusso? Vivere in Francia come amante del signor Rochester, inebriata del suo amore?
Perché egli mi avrebbe amata, oh, sì, e nessuno mi amerà mai più di lui!
Non conoscerò mai più i dolci omaggi resi alla bellezza, alla gioventù, alla grazia, perché nessuno mi vedrà mai, come lui, vestita di quelle attrattive.
Egli era innamorato e orgoglioso di me, era come nessun uomo forse sarà mai più accanto a me.
Ma che cosa sto fantasticando?
Perché lascio vagare la mente, perché mi abbandono al sentimento?
Che cosa era meglio, mi domando, vivere schiava in un paradiso d’amore, nella febbre di un’ora di ingannevole gioia subito soffocata dall’amarezza del rimorso e della vergogna, o essere maestra in una scuola di campagna, libera e onorata, tra i monti di un paesino nel cuore dell’Inghilterra?.
Sì; ora so di avere agito bene quando ho deciso di rimanere fedele ai princìpi e alla legge, respingendo i consigli di un’esal tazione momentanea.
Iddio mi ha diretto nella scelta: ringrazio la sua provvidenza per avermi guidato!
Giunta a questo punto delle mie meditazioni, mi alzai, mi avvicinai alla porta e guardai fuori; nella luce del tramonto estivo mirai i campi che si estendevano davanti alla mia casetta, distante, al pari della scuola, circa mezzo miglio dal villaggio.
Gli uccelli cantavano la loro ultima canzone. L’aria era dolce, profumata la rugiada.
Mentre guardavo quel paesaggio mi sentivo felice e rimasi sorpresa di sentirmi il volto bagnato di lacrime. Perché?
Per il destino che mi aveva strappato al mio padrone: perché egli non mi avrebbe vista mai più; per il disperato dolore che doveva avergli causato la mia fuga e che forse lo avrebbe portato lon tano dalla retta via, troppo lontano per poter sperare che un giorno vi ritornasse.
A quel pensiero, distolsi lo sguardo dal bel cielo e dalla solitaria vallata di Morton. Dico solitaria perché il tratto che vedevo era privo di case, ad eccezione della chiesa e del presbiterio, seminascosto tra gli alberi, e di Vale Hall, la villa dove abitava il ricco signor Oliver con la figlia.
Nascosi il viso tra le mani e appoggiai il capo allo stipite di pietra della porta; ma presto un leggero rumore al cancello, che separava il mio giardinetto dai prati, mi fece alzare il capo.
Un cane il vecchio Carlo del signor Rivers spingeva il cancello col muso. Saint-John lo seguiva con le braccia incrociate, fissandomi con uno sguardo serio e quasi infastidito. Lo pregai di entrare.
No, non posso fermarmi; venivo soltanto a portarle un pacchetto che le mie sorelle hanno preparato per lei.
Credo che contenga una scatola di colori, pennelli e carta.
Mi avvicinai per prendere quel dono gradito.
Quando gli fui vicina, mi parve che mi osservasse severamente: forse aveva veduto sul mio viso le tracce delle lacrime.
Il primo giorno di lavoro le è forse sembrato più duro di quanto si aspettava?
mi chiese.
Oh, no!
Al contrario, penso che col tempo mi troverò bene con le mie allieve.
Ma forse è la casa che non le piace, o l’arredamento? Certo è molto semplice, ma...
La casa è linda e tranquilla lo interruppi; i mobili sono puliti e più che sufficienti. Tutto quanto mi circonda non è fatto per rattristarmi, ma per provocare in me un sentimento di rico noscenza.
Non tengo tanto alle cose materiali da rimpiangere un tappeto, un divano o un vassoio d’argento.
Cinque settimane fa non avevo nulla, ero un’infelice, una vagabonda che tutti respingevano; ora ho una casa, un’occupazione e degli amici, la cui generosità mi commuove.
Non posso veramente lamentarmi di nulla.
Si sentirà forse sola e malinconica; questa casa è isolata e vuota.
Per ora ho avuto appena il tempo di rallegrarmi della pace che mi offre e non ho sentito il peso della solitudine. Bene.
Spero che lei sia sincera nell’esprimere la sua soddi sfazione; in ogni modo, il buonsenso le insegnerà che è troppo presto per abbandonarsi agli stessi timori della moglie di Lot.
Non so quale sia stata la sua vita prima di venire qui, ma in ogni modo la esorto a resistere con fermezza alla tentazione di ritornare sul passato; segua con coraggio la sua strada almeno per qualche mese.
È appunto quello che voglio fare.
Saint-John continuò: È duro opporsi alla tendenza della propria natura, ma è possibile; parlo per esperienza.
Iddio ci ha dato, entro certi limiti, la possibilità di decidere del nostro destino; quando la nostra energia domanda un appoggio che non può avere, quando la nostra volontà aspira a una meta che non può conseguire, non dobbiamo lasciarci morire di fame o di dolore, bensì cercare un altro nutrimento per lo spirito, così forte come quello proibito che si voleva gustare, e forse più puro; dobbiamo scavare col piede avventuroso una via non meno diritta né meno larga di quella che ci è stata sbarrata dalla fortuna, anche se più aspra.
Un anno fa ero anch’io molto infelice, perché temevo di aver sbagliato nel dedicarmi al sacerdozio; i doveri del mio stato mi pesavano. Avrei voluto nel mondo una carriera più attiva, ad esempio la carriera letteraria, e mi sentivo portato verso una vita d’artista, di scrittore, di oratore, tutto, ma non quella di prete.
Sotto la veste del sacerdote sentivo pulsare il cuore dell’uomo politico, del soldato e talora mi sconvolgeva un insano desiderio di gloria, di fama, di potere.
Mi sentivo così infelice che avrei voluto cambiare radicalmente la mia esistenza, oppure morire.
Dopo qualche tempo di oscurità e di lotta, la luce e il conforto placarono il mio spirito e la mia umile carriera mi apparve d’un tratto come un compito altissimo e sconfinato.
Una voce che giungeva dal Cielo mi impose di raccogliere le mie forze e di spiccare il volo oltre l’orizzonte che si stendeva dinanzi a me. Iddio mi affidava una missione e per compierla era necessario avere coraggio, forza, eloquenza, ossia le qualità del soldato, dell’uomo politico e dell’oratore: tutto questo è indispensabile a un missionario.
Decisi dunque di diventare missionario.
Da quel momento il mio spirito si trasformò, tutte le facoltà furono libere da ogni catena e quelle catene non lasciarono altra traccia che l’infiam mazione, che tiene dietro a ogni ferita, e che solo il tempo può guarire.
Mio padre si oppose in tutti i modi alla mia decisione, ma la sua morte ha tolto di mezzo ogni intralcio.
Quando i miei affari saranno sistemati e avrò trovato un successore per Mor ton, quando avrò sconfitto la resistenza dei sentimenti umani violentemente spezzati, e superata la mia debolezza , allora lascerò l’Eu ropa per l’Oriente.
La sua voce era enfatica, ma calma.
Quando ebbe finito di parlare rivolse lo sguardo al sole che tramontava, sul quale anche i miei occhi erano fissi.
Tutti e due volgevamo le spalle al sentiero che conduceva ai prati.
Non avevamo udito alcun rumore di passi sull’erba; distinguevamo appena il gorgoglio dell’acqua nella valle; così ci scuotemmo quando una voce allegra e squillante come un campanello d’argento esclamò: Buonasera, signor Rivers!
Buona sera, Carlo!
Il suo cane è più pronto di lei a riconoscere gli amici. Ero ancora in fondo al prato che già agitava le orecchie e la coda, mentre lei mi volge tuttora le spalle. Era vero. Il signor Rivers sussultò udendo il suono armonioso di quella voce, come se il rumore del tuono avesse squarciato una nube sulla sua testa. La nuova arrivata aveva finito di parlare, ma egli era ancora immobile, con il capo appoggiato alla porta e lo sguardo rivolto a occidente. Infine si volse lentamente, come se una visione gli fosse passata accanto. A tre passi da lui stava una figura bianca, giovanile, dai tratti delicati, china ad accarezzare Carlo. Lei levò il capo, e quando gettò indietro il lungo velo bianco, mi apparve un volto di una bellezza perfetta.
Bellezza perfetta è forse troppo, ma non saprei descrivere altrimenti quei tratti, tra i più armoniosi che abbia mai prodotto il clima d’Inghilterra, quel viso dalla carnagione di gigli e di rose tra le più pure che mai siano sbocciate tra le nebbie del nostro Paese.
Non aveva un solo difetto quella fanciulla, ed era dotata di ogni attrattiva. Lineamenti regolari e fini, occhi grandi, scuri e velati, come si vedono nei quadri più famosi. Le lunghe palpebre, ornate da folte ciglia, incorniciavano i bellissimi occhi, ai quali aggiun gevano fascino le sopracciglia ben disegnate. La fronte bianca e liscia denotava una calma interiore e dava risalto all’ovale delle gote e al colorito delle labbra fresche e delicate. Aveva denti bianchissimi e capelli folti. Rimasi stupita di fronte a una simile bellezza e non potei che ammirarla di cuore.
La natura era stata parziale per lei e, dimenticando l’abituale parsimonia, nei doni elargiti a quella sua creatura, aveva dimostrato una liberalità di vera madre, non di matrigna.
Che cosa pensava Saint-John di quell’angelo sceso in terra? Mi posi naturalmente questa domanda, e ne cercai la risposta sul suo viso.
Aveva distolto gli occhi dalla Peri e fissava un umile ciuffo di margherite, cresciuto presso il cancello.
È una bella sera, ma un po’ tardi per essere fuori sola disse calpestando le nivee corolle dei fiori chiusi.
Oh! Torno ora da S*** .
Mio padre mi ha detto che avevate aperto una nuova scuola e che la nuova maestra era arrivata; così, subito dopo il tè, mi sono messa il cappello e sono scesa nella valle per vederla: è lei?
chiese facendo segno a me.
Sì, è lei rispose Saint-John.
Crede che Morton le piacerà?
mi chiese con una semplicità ingenua e schietta, quasi fanciullesca, che mi piacque.
Spero di sì. Ho molte ragioni per crederlo.
Ha trovato le scolare attente come sperava?
Sì.
Le piace la casa?
Moltissimo.
Non l’ho ammobigliata bene?
Molto bene, veramente.
Non ho fatto una buona scelta, assumendo Alice Wood perché l’aiuti?
Certo.
È abile e pronta ad imparare.
Verrò ogni tanto ad aiutarla, aggiunse mi servirà di distra zione venire a farle visita di quando in quando; mi piace variare le mie occupazioni.
Signor Rivers, mi sono tanto divertita durante il mio soggiorno a S*** La notte scorsa ho ballato fino alle due. Il reggimento *** è di stazione in città, e gli ufficiali sono gli uomini più piacevoli del mondo.
Come fanno scomparire i nostri arrotini e i nostri mercanti di coltelli!
Mi sembrò che il signor Rivers sporgesse il labbro inferiore e arricciasse quello superiore.
È certo che la sua bocca si contrasse e la parte inferiore del suo viso prese un’espressione più cupa del solito, quando la sorridente ragazza gli parlò del ballo.
Egli sollevò lo sguardo dalle margherite e lo rivolse a lei.
Uno sguardo severo, indagatore e significativo.
Lei rispose con un secondo sorriso, un sorriso che si addiceva alla sua giovinezza, alle sue gote rosate, alle sue fossette graziose, ai suoi occhi luminosi.
Mentre egli rimaneva muto e grave, lei riprese a carezzare Charles.
Povero Charles, mi vuole tanto bene disse.
Lui non è freddo e distante con gli amici; se potesse parlare, non rimarrebbe muto.
Mentre accarezzava la testa del cane, curva su di lui con la sua grazia innata di fronte al giovane e austero signore, vidi il volto di questi arrossarsi.
Scorsi i suoi occhi solenni accendersi di un improvviso fuoco e quindi addolcirsi per un’irresisti bile commozione.
Così acceso e agitato, egli appariva di una maschia bellezza, quasi pari alle grazie femminili di lei.
Il petto gli si sollevò, come se il suo gran cuore, stanco di una dispotica oppressione, anelasse ad espandersi, a dispetto della volontà, e facesse uno sforzo per conquistarsi l’indipendenza.
Ma egli lo dominò, come un cavaliere risoluto doma un cavallo ribelle.
Non rispose né con una parola, né con un movimento alla gentile allusione della ragazza.
Mio padre si lamenta che lei non viene mai a trovarci con tinuò la signorina Oliver, alzando lo sguardo.
Lei è diventato un estraneo a Vale Hall.
Mio padre è solo stasera e non si sente molto bene: vuole tornare con me per fargli una visita?
Non mi pare un’ora adatta per disturbare il signor Oliver rispose Saint-John.
Non è un’ora adatta?
Io dico di sì, invece.
È proprio l’ora in cui mio padre desidera compagnia; il lavoro è finito ed egli non ha nessuna occupazione.
Suvvia, signor Rivers, venga con me.
Perché mai è così malinconico e selvatico?
E si affrettò a colmare il silenzio che seguì alla sua domanda, rispondendo lei stessa. Dimenticavo esclamò, scuotendo la bella testa ricciuta e fingendo d’essere in collera con se stessa.
Sono così sventata e leggera!
La prego di scusarmi.
Avevo dimenticato che lei ha le sue buone ragioni per essere infastidito dalle mie chiacchiere.
Diana e Mary lo hanno lasciato, Moor House è chiusa e lei è solo.
Mi fa veramente pena.
Su, venga a vedere papà.
Non stasera, signorina Rosamond, non stasera.
Saint-John parlava come un automa: egli solo sapeva quale sforzo gli costasse rifiutare l’invito.
Ebbene, se è così ostinato, me ne vado.
Non posso tratte nermi: la rugiada comincia a cadere.
Buonasera!
Gli stese la mano ed egli la toccò appena. Buonasera ripe té, con voce sorda e bassa come un’eco.
Lei si avviò, ma subito dopo si volse.
Sta bene?
chiese.
Poteva fargli quella domanda, poiché il viso di Saint-John era più bianco del vestito di lei.
Benissimo egli rispose e con un inchino attraversò il cancello e se ne andò.
Lei prese una via e lui un’altra.
Lei si voltò due volte a guardarlo e, leggera come una fata, attraversò i prati; lei camminava con passo fermo e non si volse mai.
Lo spettacolo delle sofferenze e del sacrificio di un altro distolse i miei pensieri dalle meditazioni personali.
Diana Rivers aveva definito suo fratello inesorabile come la morte.
Non aveva esagerato.
Capitolo XXXII Continuai il mio lavoro alla scuola del villaggio con tutta l’attività e lo zelo di cui ero capace.
Da principio il compito era duro, perché nonostante i miei sforzi non riuscivo a capire la natura delle mie allieve.
Ignoranti, zotiche, apatiche, esse mi apparivano del tutto chiuse ad ogni insegnamento; sulle prime mi parve che neppure una consentisse qualche speranza, ma presto mi accorsi di essermi sbagliata.
Vi erano tra loro le stesse differenze che esistono tra le persone educate; e quando cominciammo a conoscerci a vicenda, queste differenze si manifestarono rapidamente.
Quando lo stu pore che suscitavano in loro il mio linguaggio e le mie maniere cominciò ad attenuarsi, mi accorsi che alcune di quelle tarde e rustiche ragazze avevano invece una certa vivacità di spirito; molte si mostravano compiacenti ed amabili, e scoprii spesso in esse eccellenti attitudini, un’educazione innata e un rispetto di se stesse che, suscitando la mia ammirazione, mi stimolarono anche a perseverare nella prova.
Presto trovarono piacere a far bene il loro lavoro, a tenersi in ordine, a svolgere con regolarità i loro compiti, a comportarsi con decoro.
La rapidità dei loro progressi era talora quasi sconcertante, il che fu per me ragione di giusto orgoglio: del resto, mi ero affezionata alle migliori tra le mie scolare ed esse ricambiavano il mio affetto.
Avevo tra le mie allieve molte figlie di fittavoli che erano quasi donne.
Esse sapevano già leggere, scrivere e cucire; potei così insegnare loro i primi elementi della grammatica, della geografia, della storia e i ricami più delicati.
Alcune rivelavano notevoli doti di carattere, desiderio di apprendere e disposizione a migliorare; talvolta, alla sera, andavo a trovarle a casa e trascorsi con loro più di una piacevole serata.
I loro genitori mi colmavano di attenzioni.
Era per me un vero piacere accettare la loro umile ospitalità e ripagarli con una considerazione, uno scrupoloso rispetto dei loro sentimenti al quale non erano forse avvezzi, e che, mentre li lusingava, riusciva loro benefico, perché, mentre li elevava ai loro stessi occhi, li stimolava a meritarsi la deferenza di cui erano onorati.
Ebbi presto la sensazione di essere benvoluta in paese.
Ogni volta che uscivo tutti mi salutavano con molta cordialità ed ero fatta segno dei più amichevoli sorrisi.
Vivere tra la generale considerazione, anche se si tratta della considerazione degli umili, è come essere seduti al sole, calmi e sereni: i sentimenti gentili germogliano e fioriscono al calore dei suoi raggi.
In quel periodo della mia vita, mi sentii più spesso il cuore gonfio di riconoscenza che oppresso dalla malinconia: eppure, lettore, per essere sincera, anche in quella calma, utile esistenza dopo aver trascorso la giornata nella scuola e la serata a disegnare o a leggere in gradita solitudine ero perseguitata, durante la notte, da strani sogni: sogni agitati, eccitati, tormentosi, pieni di fantasie e di ideali, sogni dove, in mezzo a scene inconsuete, ad avventure rischiose e romantiche, m’incontravo con il signor Rochester, che appariva sempre nel momento culminante; e allora la sensazione di essere stretta tra le sue braccia, di udire la sua voce, di incontrare il suo sguardo, di sfiorare la sua mano e le sue guance, di amarlo, di essere amata da lui, la speranza di trascorrere la mia vita al suo fianco, si rinnovavano ogni volta con la stessa intensità e con lo stesso calore.
Poi mi destavo, mi rammentavo la mia situazione, e tremante e afflitta mi sedevo sul mio letto modesto; la notte buia e tranquilla era testimone della mia disperazione e udiva i singhiozzi della passione.
Alle nove del mattino aprivo puntualmente la scuola e, tranquilla e composta, mi preparavo ai doveri quotidiani.
Rosamond Oliver mantenne la promessa di venire a trovar mi.
Giungeva di solito al mattino, a cavallo, seguita da un servo in livrea.
Lasciava il suo pony alla porta ed entrava; è difficile immaginare qualche cosa di più squisito della sua apparizione; era vestita di rosso, con il berretto da amazzone di velluto nero posato graziosamente sui lunghi ricci che le accarezzavano le guance, cadendole sulle spalle: così entrava nella rustica casa, meravigliando con la sua grazia le umili ragazze del villaggio.
Generalmente veniva nell’ora in cui il signor Rivers impartiva la sua quotidiana lezione di catechismo e credo che lo sguardo della visitatrice trafiggesse il cuore del giovane pastore.
L’istinto sembrava avvertirlo dell’arrivo di lei, anche quando non poteva scorgerla; e quando gli capitava di vederla entrare, le guance gli si arrossavano e le sue fattezze marmoree si alteravano, benché si sforzasse di dominarsi.
Sotto quella calma apparente, si indo vinava una agitazione molto più intensa di quella che il vibrare di un muscolo o un fuggevole sguardo possono tradire. Naturalmente lei era conscia del potere che esercitava su di lui ed egli non riusciva a nasconderglielo.
Nonostante il suo stoicismo cristiano, quando lei gli rivolgeva la parola, sorridendo gaia, incoraggiante ed anche tenera, egli tremava e i suoi occhi si accendevano.
E se le labbra restavano mute lo sguardo pareva che le dicesse: Ti amo, e so che tu hai una preferenza per me.
Non è il timore di essere respinto che mi fa tacere.
Se ti offrissi il mio cuore, so che lo accetteresti.
Ma questo cuore è già deposto su un altare sacro; il fuoco già lo circonda.
Tra poco il sacrificio sarà consumato.
Allora lei faceva il broncio come una bimba delusa; una nube di malinconia velava la sua radiosa vivacità; ritirava in fretta la mano da quella di lui e si scostava spazientita da quel viso al tempo stesso eroico e doloroso.
Saint-John, senza dubbio, avrebbe dato il mondo intero per poterla seguire, chiamare, trattenere quando lei si allontanava.
Ma non le avrebbe sacrificato il bene celeste, né per il dono terreno del suo amore avrebbe rinunciato alla speranza dell’eterno paradiso.
Inoltre non poteva costringere la propria molteplice natura l’incostante, l’immaginoso, il poe ta, il sacerdote che erano in lui nei limiti di una sola passione.
Non poteva, o meglio non voleva rinunciare alla rude vita del missionario per il lusso e la tranquillità di Vale Hall.
Queste cose le seppi direttamente da lui, nonostante il suo ritegno nel fare confidenze.
La signorina Oliver veniva a trovarmi a casa di frequente, ed ebbi così modo di conoscere a fondo il suo carattere, che era del resto privo di mistero o di finzione: era civettuola e buona; esigente, ma non egoista.
Era stata trattata con indulgenza fin dalla prima infanzia, ma non era viziata. Era vivace, ma di buon carattere; vanitosa ma non affettata; non conosceva l’orgoglio della ricchezza; era generosa, ingenua, abbastanza intelligente, gaia, allegra e spensierata.
In breve, era molto attraente e graziosa, anche agli occhi di un freddo osservatore del suo sesso come ero io; ma non destava un profondo interesse né grande impressione.
Aveva una mentalità molto diversa, per esempio, da quella delle sorelle di Saint-John.
Io le volevo bene quasi quanto ad Adèle, benché si preferisca sempre la bambina che si istruisce alle ragaz ze che si conoscono già adulte.
Aveva un debole per me. Diceva che assomigliavo al signor Rivers , come diceva lei.
Sosteneva però che ero buona, intelligente, educata e risoluta come lui e riteneva che fosse un luxus naturae* fare di me una maestra di villaggio. Era sicura che se avesse conosciuto la mia storia passata, ne avrebbe fatto un delizioso romanzo.
Una sera che con la sua infantile e inoffensiva curiosità frugava nella credenza della cucina, scoprì due libri francesi, un volume di Schiller, una grammatica e un dizionario tedeschi; e poi le mie matite e alcuni schizzi, tra i quali il disegno a penna di una bam binetta una mia allieva dal viso di cherubino, e alcuni paesaggi dal vero, presi nella valle di Morton e nei dintorni.
Ne fu sulle prime assai sorpresa e poi piacevolmente eccitata.
Avevo fatto io quei disegni?
Sapevo il francese e il tedesco? Che meraviglia...
che miracolo ero!
Disegnavo meglio del suo maestro del collegio di S*** Non le avrei fatto uno schizzo da mostrare a suo padre?
Con piacere risposi. Ero felice di poter avere un modello così perfetto e radioso.
Vestiva un abito di seta azzurra scura, le braccia e il collo erano scoperti e aveva come unico ornamento i bei capelli castani che le scendevano sulle spalle in ricci naturali.
Presi un cartone e disegnai con cura i contorni del suo volto.
Mi ripromettevo il piacere di colorirlo, ma si era fatto tardi, e così la pregai di ritornare un altro giorno. Parlò di me a suo padre con tale entusiasmo, che la sera seguente il signor Oliver in persona venne con lei a trovarmi.
Era un signore alto, massiccio, di mezza età, con i capelli grigi; al suo fianco la graziosa figliola appariva come un fiore prima * Spreco della natura.
verile accanto a un torrione ammuffito. Sembrava taciturno e forse era orgoglioso, ma con me fu gentilissimo.
L’abbozzo del ritratto di Rosamond gli piacque molto e mi pregò di farne un quadro ben finito.
Inoltre mi invitò ad andare la sera dopo a Vale Hall.
Vi andai.
La casa era grande e bella ed attestava della ric chezza del proprietario.
Rosamond era scintillante di brio e di animazione; suo padre fu affabile e quando prese a conversare con me, dopo il tè, mi espresse calorosamente la sua ammirazio ne per quanto avevo fatto per la scuola di Morton; mi espresse anche il timore che, essendo io da quel che aveva visto e udito troppo fine e istruita per l’umile posto che occupavo, presto me ne sarei andata per dedicarmi a compiti più elevati.
Certo, esclamò Rosamond è tanto istruita da poter fare l’istitutrice in una grande famiglia, papà.
Pensai che mi trovavo bene dove stavo e che certo non sarei stata meglio nemmeno presso la più nobile casata del paese.
Il signor Oliver parlò del signor Rivers e di tutta la famiglia con molto rispetto.
Disse che il nome dei Rivers era tra i più antichi della regione, che i loro antenati erano assai ricchi e tutto Morton una volta apparteneva loro, e che ora l’ultimo discen dente di quella casa avrebbe potuto, volendo, imparentarsi con le più grandi famiglie.
Gli pareva doloroso che un giovane come Saint-John,prestante o intelligente, avesse deciso di diventare missionario; era come sprecare una vita preziosa.
Da quelle parole capii che il signor Oliver non si sarebbe opposto al matrimonio di Rosamond con Saint-John, e considerava la nascita, il nome e la professione del giovane pastore un compenso sufficiente alla mancanza di beni di fortuna.
Si era al cinque novembre, giorno di vacanza.
La mia servetta, dopo avermi aiutato a rigovernare la casa, se ne era andata, sod disfatta dei pochi soldi guadagnati.
Tutto era in ordine e pulito, il pavimento lavato, la grata lucida e le sedie spolverate.
Mi cambiai d’abito, contenta di avere davanti a me un pomeriggio da trascorrere come meglio mi piacesse.
La traduzione di alcune pagine dal tedesco occupò un’ora; poi presi la tavolozza e i pennelli e mi dedicai alla piacevole, perché più facile, occupazione di completare la miniatura di Rosamond Oliver.
La testa era già finita: vi era soltanto da dipin gere lo sfondo e da ombreggiare la veste; un tocco di carminio alle labbra... un soffice ricciolo qua e là sulle trecce, una tinta leggera per sfumare d’azzurro le palpebre e poi avrei finito.
Ero così occupata, quando qualcuno bussò, la porta si schiuse e vidi entrare Saint-John Rivers. Sono venuto a vedere come passa la sua vacanza disse.
Non immersa in pensieri, spero.
No, bene: dipingendo non si sentirà sola.
Come vede, non ho ancora piena fiducia in lei, benché fin qui si sia comportata molto bene.
Le ho portato un libro perché le serva di distrazione alla sera e pose sulla tavola l’edizione di un’opera in poesia, una di quelle opere sincere, così di frequente offerte al pubblico di allora: l’età d’oro della letteratura moderna.
Ahimè!
I lettori del nostro tempo sono assai meno favoriti.
Ma, coraggio!
Non voglio soffermarmi ad accusare o a lamentarmi.
So che la Poesia non è morta, né il Genio perduto; Mammone non ha avuto partita vinta su di essi, imbavagliandoli o distruggendoli: tanto l’una che l’altro riaffermeranno un giorno la loro esistenza, la loro vitalità, la loro libertà e la loro forza.
Angeli potenti, vivono salvi in cielo!
Essi sorridono al trionfo delle anime sordide e soltanto i deboli piangono sulla loro fine.
La Poesia distrutta?
Il Genio bandito?
No!
La mediocrità non rialzi troppo il capo a quest’idea.
Non solo vivono, ma regnano e redimono: e senza la loro influenza divina che si irradia ovunque, i mediocri sarebbero condannati all’inferno della loro stessa meschinità.
Mentre guardavo avidamente le belle pagine di Marmion* , Saint-John si chinò a guardare la miniatura.
La sua alta persona si raddrizzò di scatto, ma non disse nulla.
Lo guardai ed egli evitò i miei occhi.
Conoscevo i suoi pensieri e avrei potuto leggere facilmente nel suo cuore; in quel momento mi sentivo più calma e ragionevole di lui, quindi temporaneamente in vantaggio, e volli profittare, per fargli del bene, se mi era possibile. Con tutta la sua fermezza e il suo dominio pensai chiede troppo a se stesso: rinchiude ogni sentimento e ogni dolore senza nulla esprimere e nulla confessare, senza far partecipe alcun altro del proprio tormento.
Sono sicura che gli farebbe bene parlare un * Poema epico di Walter Scott .
po’ della dolce Rosamond, che egli pensa di non dover sposare: voglio proprio affrontare questo argomento.
Cominciai a dire: Prenda una sedia, signor Rivers.
Ma egli rispose, come faceva sempre, che non poteva trat tenersi.
Benissimo risposi mentalmente faccia come le pare, ma sono decisa a non lasciarla andare via subito: la solitudine è un male per lei come lo è per me.
Cercherò di scoprire la porta segreta della sua confidenza e di trovare una fessura in quel cuore di marmo ove versare il balsamo di un po’ di simpatia.
È somigliante questo ritratto?
Somigliante?
Somigliante a chi?
Non l’ho guardato bene.
Lei l’ha guardato, signor Rivers.
Egli trasalì, udendomi parlare con franchezza così insolita e mi fissò stupito.
Oh, questo non è nulla mormorai tra me.
Non intendo lasciarmi intimidire dal suo tono autoritario; sono pronta ad andare molto in là.
Ad alta voce continuai: Lei l’ha osservato da vicino e con molta attenzione: ma non ho nulla in contrario a che lo guardi nuovamente dissi porgendogli la miniatura.
È ben fatta osservò. Le tinte sono dolci e chiare; il disegno corretto e grazioso.
Sì, sì, lo so.
Ma che cosa ne pensa della somiglianza?
A chi assomiglia?
Dopo una leggera esitazione, egli rispose: Alla signorina Oliver, presumo.
Naturalmente.
Ed ora, signore, per ricompensarla di aver così bene indovinato, eseguirò una copia accurata e fedele di questa miniatura, a patto che lei mi prometta di accettarla.
Non vorrei sprecare il mio tempo e la mia fatica per un’offerta che non le fosse gradita.
Egli continuava a guardare il ritratto: più lo guardava, più lo teneva stretto, divorandolo con gli occhi.
È somigliante mormorò.
Gli occhi sono belli; il colore, la luce, l’espressione, tutto è perfetto.
Questo ritratto sorride.
Le farebbe piacere averne uno simile, oppure il dono l’of fenderebbe?
Me lo dica.
Quando sarà nel Madagascar, o al Capo, o in India, non sarebbe una consolazione per lei avere questo ricordo?
Oppure questa vista agiterebbe nel suo animo ricordi e sentimenti dolorosi e snervanti?
A questo punto egli alzò furtivamente gli occhi: mi guardò irresoluto e turbato; poi contemplò di nuovo il ritratto.
Che mi faccia piacere di averlo, è certo: che ciò sia giudizioso o saggio, è un’altra questione.
Da quando sapevo che Rosamond gli voleva realmente bene e che suo padre non era contrario al matrimonio, io, più serena di Saint-John nelle mie opinioni, mi ero messa in testa di favorire la loro unione.
Mi sembrava che Saint-John, venendo in possesso della grande fortuna del signor Oliver, avrebbe potuto fare altrettanto bene quanto andandosene nelle missioni, dove il sole tropicale avrebbe stremato le sue forze e spenta la sua intelligenza.
Con questa convinzione, risposi: A mio giudizio, sarebbe più saggio che lei si prendesse subito l’originale.
Intanto egli si era seduto: aveva posato il quadro sulla tavola dinanzi a sé e con la fronte appoggiata alle mani lo guardava teneramente.
Mi resi conto che non era irritato né offeso dalla mia audacia.
Ebbi anzi la sensazione che l’avergli parlato con franchezza di un argomento che tendeva ad evitare l’avesse sol levato.
Le persone dal carattere chiuso spesso hanno bisogno di una franca discussione dei loro sentimenti e dei loro crucci più delle persone espansive.
Anche lo stoico apparentemente più severo è un essere umano e spesso irrompere con audacia e buona volontà nel mare silenzioso della sua anima significa rendergli un inestimabile servigio.
Lei le vuole bene, ne sono sicura dissi, stando in piedi dietro la sua sedia.
Il signor Oliver ha molta considerazione per lei. E poi, è una cara ragazza...
anche se un po’ sventata; ma lei ha giudizio sufficiente per due.
Dovrebbe sposarla. Mi vuole bene davvero?
Certo; più che a qualsiasi altra persona al mondo. Parla conti nuamente di lei; non vi è argomento che le riesca più gradito. Fa piacere sentire queste cose, disse molto piacere. Con tinui per un altro quarto d’ora. E così dicendo levò di tasca l’orologio e lo posò sulla tavola per misurare il tempo. A che pro continuare? domandai.
Lei sta certo preparando qualche argomento inconfutabile per contraddirmi, o una nuova catena per imprigionare il suo cuore.
Non pensi nulla di così complicato.
Si immagini piuttosto che io mi lasci commuovere e finisca col cedere, come sto facendo: l’amore umano sorge in me come una chiara fonte e inonda dol cemente il campo che avevo coltivato con tanta cura e con tanta fatica, nel quale avevo sparso la semente delle buone intenzioni e della rinunzia di me stesso.
Ed ora è sommerso sotto l’onda deliziosa e i germogli sono intaccati da un veleno eccitante. Mi vedo nella sala di Vale Hall, ai piedi della mia fidanzata Rosamond Oliver: lei mi parla con la sua voce dolce, mi guarda coi begli occhi che lei ha saputo riprodurre così bene e mi sorride con le sue labbra di corallo. Lei è mia, io sono suo, la vita presente e questo mondo passeggero mi bastano.
Oh! Non dica nulla... il mio cuore è pieno d’estasi... i miei sensi sono di delizie.
Lasci che il tempo concessomi trascorra in pace.
L’avevo sconvolto: l’orologio continuava a ticchettare; egli respirava con affanno, io non parlavo.
In quel silenzio trascorse il quarto d’ora; Saint-John riprese l’orologio, posò il ritratto e tornò alla realtà.
Ora ho concesso un breve istante al delirio e all’illusione disse.
Ho posato il capo sul seno della tentazione, ho volonta riamente posto il collo sotto il suo giogo fiorito; ho gustato il suo calice. Il guanciale è bruciante, vi è un serpente nella ghirlanda, il vino è amaro, le sue promesse sono vane...
le sue offerte bugiarde, lo vedo e lo so.
Lo guardai meravigliata.
È strano egli riprese che mentre amo Rosamond così ardentemente, con tutto l’impeto di una prima passione, il cui oggetto è bello, grazioso, affascinante, abbia nello stesso tempo la certezza che lei non sarebbe per me una buona moglie, la don na che mi conviene, che a un anno dalle nozze me ne renderei conto, e che a dodici mesi di ebbrezza succederebbe un’intera esistenza di rimpianti.
Di questo sono sicuro.
È strano davvero non potei fare a meno di esclamare.
Mentre qualche cosa in me riprese è sensibile al suo fascino, qualcos’altro invece è urtato dai suoi difetti: lei non potrebbe capire le mie aspirazioni, né collaborare alle mie imprese.
Rosamond che soffre...
che si affatica... Rosamond moglie di un missionario?
No!
Ma non è necessario che lei sia missionario.
Potrebbe rinun ziare a quel progetto.
Rinunciare!
Alla mia vocazione?
Al mio lavoro?
Alla base che pongo in terra per la mia dimora in Cielo?
Non rinunzio alla mia speranza di essere annoverato tra coloro che hanno soffocato ogni ambizione nel desiderio glorioso di migliorare l’umanità, di portare la conoscenza nelle tenebre dell’ignoranza, di sostituire la pace alla guerra, la libertà alla schiavitù, la religione alla super stizione, la speranza del Cielo al terrore dell’Inferno.
Tutto ciò mi è più caro del sangue che mi scorre nelle vene.
Vivo per questo, e a questo scopo sono rivolte tutte le mie aspirazioni.
Dopo una lunga pausa domandai: E la signorina Oliver?
Il suo dolore, la sua delusione non la toccano?.
La signorina Oliver è circondata di corteggiatori e adulatori: in meno di un mese la mia immagine sarà cancellata dal suo cuore.
Lei mi dimenticherà e probabilmente sposerà qualcuno che la renderà più felice di quanto potrei farla io.
Lei parla con freddezza, ma la lotta la fa soffrire.
Si sta rovinando la salute.
No.
Se sono dimagrito è perché sono in ansia per i miei progetti non ancora definiti, per la partenza che debbo di conti nuo procrastinare.
Stamane ho avuto comunicazione che il mio successore, che aspetto già da tempo, potrà sostituirmi soltanto fra tre mesi, e forse i tre mesi diventeranno sei.
Lei trema e arrossisce ogni volta che la signorina Oliver entra nella scuola.
Il suo volto prese di nuovo un’espressione di stupore.
Egli non immaginava che una donna osasse parlare in tal modo ad un uomo; ma io ero sul mio terreno e non potevo entrare in comunicazione con gli spiriti eletti, forti e raffinati, sia maschi che femmine, senza oltrepassare il limite delle confidenze e conquistarmi un posto nel focolare del loro cuore.
Lei è un’originale mi disse e non è certo timida.
Ha lo spirito coraggioso quanto penetrante l’occhio; ma posso assicu rarla che ha male interpretato le mie emozioni. Le ha credute più forti di quello che in realtà sono e mi attribuisce un sentimento più profondo di quello che provo.
Non mi compiango quando arrossisco o tremo di fronte alla signorina Oliver; disprezzo soltanto la mia debolezza.
È un sentimento ignobile, una febbre della carne, ma, posso dirlo in verità, non un’emozione dell’anima.
La mia anima è forte come una roccia, salda come uno scoglio sorgente dalle profondità del mare.
Cerchi di conoscermi per quello che sono: un uomo freddo e duro.
Sorrisi incredula.
Ha ottenuto con la forza la mia confidenza, continuò ora è tutta a sua disposizione.
Nel profondo del mio essere, spogliato dell’involucro di carne che copre le deformità umane, sono un uomo freddo, duro, ambizioso.
Di tutti i sentimenti, l’affetto per la famiglia è il solo che abbia conservato un ascendente su di me.
La Ragione e non il Sentimento è la mia guida: la mia ambizione è senza limiti e insaziabile il mio desiderio di salire sempre più in alto, di fare più degli altri. Stimo la pazienza, la perseveranza, l’industriosità, il talento, perché sono queste le qualità che consentono di raggiungere i fini più nobili e che permettono all’uomo di elevarsi. Seguo la sua carriera con interesse, perché vedo in lei una donna ordinata, diligente ed energica; non perché la compianga per quello che ha sofferto o per quel che le rimane da soffrire.
Lei si descrive come un vero filosofo pagano.
No.
La differenza tra me e i filosofi pagani sta in questo: io credo, e credo nel Vangelo.
Si è sbagliata, signorina.
Non sono un pagano, ma un filosofo cristiano della setta di Gesù.
Come suo discepolo ho accettato le sue dottrine pure, generose, mise ricordiose.
Le ho fatte mie e voglio predicarle.
Educato fin dalla prima infanzia nella religione, ascolti come essa ha sviluppato le mie qualità innate: da quel piccolo germe di affetto naturale che era in me, ha fatto crescere l’albero gigantesco della filantropia.
Possedevo radici selvagge e incolte della rettitudine umana, e mi ha fatto capire la giustizia divina.
Essa ha trasformato sete di potere e di fama nell’ambizione di predicare la parola del Signore, di conseguire vittorie sotto lo stendardo della croce.
Ecco che cosa ha fatto la religione della mia natura; volgendo le mie caratteristiche innate verso il bene, potandole e coltivandole. Ma non ha potuto distruggerla, e nulla la distruggerà fino a quando questo essere mortale non passerà nell’immortalità.
Dopo aver cessato di parlare, prese il cappello che aveva posato sul tavolo accanto alla mia tavolozza.
Guardò ancora il ritratto.
È bella mormorò; le si addice davvero il nome di Rosa del Mondo!
E non vuole averne il ritratto?
Cui bonum?* No.
Egli coprì la miniatura con la carta sottile sulla quale solevo appoggiare il braccio nel dipingere per evitare che il quadro si sciupasse.
Non so che cosa scorgesse su quella carta: ma il suo sguardo ne fu attirato.
La prese bruscamente, ne osservò il margine, poi mi lanciò uno sguardo strano e incomprensibile, come se volesse imprimersi bene nella mente ogni tratto del mio viso, della mia persona, del mio abito, squadrandomi così da capo a piedi.
Le sue labbra si aprirono come se fosse sul punto di parlare; ma tacque.
Che cosa c’è?
domandai.
Nulla fu la risposta; vidi che nel rimettere a posto la carta, ne strappò un pezzetto al margine e lo nascose rapidamente nel guanto; poi, con un secco cenno del capo e un buonasera!
sparì.
Bene!
esclamai, servendomi di un’espressione del luogo: chi lo capisce è bravo.
A mia volta esaminai la carta, ma non vidi nulla all’infuori di alcune linee che avevo tracciato per provare il pennello.
Riflet tei su quel mistero per un minuto o due, poi, non riuscendo a risolverlo e persuasa che non avesse alcuna importanza, non ci pensai più.
* A che scopo?
Capitolo XXXIII Quando Saint-John se ne andò, cominciava a nevicare; la neve continuò a cadere tutta la notte e il giorno seguente un vento gelido portò con sé un’accecante tormenta. Verso sera la vallata era quasi impraticabile.
Avevo chiuso le imposte e steso una stuoia dalla parte interna della porta per evitare che la neve penetrasse in casa e dopo essere rimasta circa un’ora accanto al fuoco ad ascoltare la furia della tempesta, accesi una candela e cominciai a leggere Marmion: Il sole tramontava dietro i castelli di Norham Dietro le belle rive della Tweed profonda, Dietro i solitari monti di Cheviot.
Le forti torri, il mastio Le mura che a difesa le circondano, Tutto brillava di una luce gialla. La musicalità dei versi mi fece dimenticare la tormenta.
Udii un rumore e pensai che fosse il vento contro la porta; ma invece era Saint-John che alzava il chiavistello.
Era venuto sfidando la bufera gelata e la notte paurosa ed ora mi stava dinanzi con il mantello bianco come un ghiacciaio. Ero stupefatta; tutto mi sarei aspettata fuorché ricevere una visita dalla valle a quell’ora di notte e con un tempo simile.
Ci sono forse cattive notizie?
chiesi.
È successo qualche cosa?
No.
Come si allarma facilmente rispose levandosi il mantello e appendendolo alla porta, verso la quale sospinse la stuoia che aveva smosso entrando.
Poi scosse la neve dalle scarpe.
Insudicerò il suo pavimento lucido disse; ma per una volta vorrà scusarmi.
Poi si avvicinò al focolare.
Non è stato facile arrivare fin qui, glielo assicuro osservò, scaldandosi le mani alla fiamma.
A un certo punto sono affondato fino alla cintola; per fortuna la neve è molto soffice.
Ma perché è venuto?
non potei trattenermi dal chiedergli.
È una domanda poco cortese verso un ospite, ma dal momen to che me l’ha rivolta, risponderò che desideravo avere un breve colloquio con lei; ero stanco dei miei libri e della solitudine della mia stanza.
Del resto, da ieri in poi sono nello stato di chi ha udito la metà di un racconto ed è impaziente di saperne la conclusione.
Egli si sedette.
Mi ricordai il suo strano contegno della sera precedente e cominciai a pensare che fosse squilibrato.
Ma anche se lo era, si trattava d’uno squilibrio freddo e controllato; mai come ora avevo veduto i suoi bei lineamenti più simili al marmo, che nel momento in cui s’era gettato indietro i capelli intrisi di neve, scoprendo la fronte e il volto pallidissimi.
La luce del focolare mi rivelò le tracce che i dolori e le preoccupazioni vi avevano inciso e ne fui rattristata. Rimasi silenziosa, aspettando che mi dicesse qualche cosa, che mi aiutasse a comprendere; ma la sua mano era posata sul mento e un dito chiudeva le labbra: egli pensava.
Mi colpì il fatto che la mano era smagrita come il viso.
Un’ondata di pietà involontaria mi riempì il cuore ed esclamai: Vorrei che Diana e Mary potessero stare con lei; è male vivere così solo; trascura troppo la sua salute.
Tutt’altro egli rispose.
Quando è necessario mi curo. Ora sto bene.
Che cosa nota in me di anormale?
Disse queste parole con indifferenza, il che mi provò che la mia sollecitudine era, almeno ai suoi occhi, del tutto superflua.
Così, tacqui.
Egli continuava a tormentarsi il labbro superiore con il dito e a tenere gli occhi fissi sul fuoco; per rompere il silenzio gli domandai se dalla porta, che era alle sue spalle, non entrava una corrente d’aria.
No, no rispose bruscamente.
Bene, riflettei se non vuole parlare, taccia; io ritorno al mio libro.
Smoccolai la candela e ripresi a leggere Marmion.
Ad un tratto si scosse e il mio sguardo fu subito attratto dai suoi movimenti; trasse di tasca un portafogli, ne prese una lette ra, la lesse in silenzio, la ripose di nuovo e ricadde nelle sue meditazioni.
Era impossibile tentare di leggere avendo dinanzi quel viso imperscrutabile; né sarei più riuscita, con la mia impazienza, a stare ancora zitta; mi rimpoverasse pure, ma io dovevo parlare.
Ha ricevuto notizie di Diana e Mary, recentemente? No, dall’ultima lettera che le mostrai una settimana fa. Non è avvenuto alcun cambiamento nei suoi programmi?
Non sarà forse chiamato a lasciare l’Inghilterra prima del pre visto?
Temo di no: sarebbe una fortuna troppo grande, perché si avveri. Avevo fallito il colpo; bisognava tentare con altri argo menti.
Decisi di portare il discorso sulla mia scuola e sulle mie allieve.
La madre di Mary Garrett sta meglio e Mary è ritornata a scuola stamane.
La settimana prossima avrò quattro nuove ragazze della Fonderia.
Sarebbero venute già oggi se non vi fosse stata la neve.
Ah, sì?
Il signor Oliver è molto generoso.
Davvero?
Ha intenzione di invitare la scuola al completo per Natale.
Lo so.
È forse un suo suggerimento?
No.
Di chi allora?
Di sua figlia, credo. È probabile...
è così buona!
Sì.
Di nuovo sopravvenne una pausa; l’orologio, suonando le otto, lo fece scuotere.
Allora si alzò e voltandosi verso di me, disse: Lasci un momento il libro e venga più vicino al fuoco.
Ubbidii, colta da uno stupore senza limiti.
Mezz’ora fa egli continuò le espressi la mia impazienza di udire la fine di un racconto; ma riflettendo, ho pensato sia meglio che assuma io la parte del narratore, e lei quella di ascoltatrice.
Prima di cominciare, debbo avvertirla che la storia le parrà un po’ vecchia; ma i particolari di un racconto ritrovano talora un po’ di freschezza quando passano attraverso altre labbra.
Del resto, vecchia o nuova che sia, la storia è breve.
Vent’anni fa, un povero pastore il suo nome non conta si innamorò della figlia di un ricco signore; anch’essa lo amava e lo sposò nonostante i consigli dei parenti, che la rinnegarono immediatamente.
Prima che fossero trascorsi due anni, la coppia temeraria non esisteva più e marito e moglie giacevano fianco a fianco sotto la stessa pietra.
Ho visitato la loro tomba nel gran cimitero dietro la cupa cattedrale di una popolosa città mani fatturiera nella Contea di *** Lasciarono una figlia la quale fin dall’infanzia fu raccolta nel seno della Carità, un seno freddo come i ghiaccioli che il vento fa volteggiare questa notte.
La Carità portò quell’essere abbandonato nella casa di ricchi parenti della madre; fu educata da una zia d’acquisto, chiamata signora Reed di Gateshead.
Ma lei trema... Ha forse sentito un rumore?
Sarà un topo che rosica le pareti dell’aula qui accanto: era un granaio prima che la facessi restaurare e i granai sono in genere infestati dai topi. Continuiamo.
La signora Reed tenne l’orfana presso di sé per dieci anni: se fosse felice con lei nessuno me l’ha mai detto, ma alla fine di quel periodo la bambina fu trasferita in un luogo che lei pure conosce, a Lowood, dove lei stessa è stata per tanto tempo.
Pare che si comportasse bene; da allieva diventò maestra come lei.
Sono veramente colpito dai punti di contatto che esistono tra la storia di quella ragazza e la sua, signorina Jane. Lasciò Lowood per diventare istitutrice; anche in questo la sua sorte è analoga; ella intraprese l’educazione della pupilla di un certo signor Rochester. Signor Rivers esclamai. Indovino i suoi sentimenti, li reprima per un momento: ho quasi finito. Ascolti la conclusione.
Del carattere del signor Rochester non so nulla, all’infuori del fatto che egli offrì un matrimonio onorevole alla ragazza, ma che, davanti all’altare, si scoprì che egli aveva una moglie, ancora viva, anche se pazza.
Quale sia stato il suo comportamento dopo questo episodio e quali le sue giustificazioni, è pura congettura; ma quando si veri ficò un fatto che rese necessario cercare l’istitutrice, si seppe che era fuggita; nessuno poté scoprire quando, né dove fosse andata. Aveva lasciato Thornfield di notte e tutte le ricerche rimasero infruttuose: si percorsero tutti i dintorni senza avere sue notizie; eppure il trovarla divenne una necessità di estrema urgenza: furono messi annunci in tutti i giornali; io stesso ricevetti una lettera da un certo signor Briggs, procuratore, che mi comunicava tutti i particolari che le ho riferito.
Non è una strana storia? Risponda soltanto a questo dissi.
Dal momento che lei sa tante cose, certamente potrà darmi notizie del signor Rochester.
Dov’è?
Che cosa fa?
Sta bene?
Non so nulla del signor Rochester: la lettera non ne parla se non per rivelare i suoi propositi illegali e fraudolenti.
Dovrebbe piuttosto domandarmi il nome dell’istitutrice e la natura dei fatti che motivarono sì affannose ricerche.
Nessuno è andato dunque a Thornfield da allora?
Nessuno ha più visto il signor Rochester?
Ritengo di no.
Ma gli hanno scritto almeno?
Certo.
E che cosa ha risposto?
Chi ha la sua lettera?
Il signor Briggs mi dice che la risposta alla sua lettera non è stata scritta dal signor Rochester, ma da una donna, una signora che si è firmata Alice Fairfax.
Mi sentii tutta di ghiaccio: dunque i miei timori erano fon dati: egli aveva probabilmente lasciato l’Inghilterra e, spinto dalla disperazione, era ritornato sul Continente a rincorrere forse qualche fantasma del passato. E quali sollievi per le sue sofferenze, quali sfoghi per le sue forti passioni aveva egli cer cato laggiù?
Non osavo rispondere a quella domanda. Oh, mio povero padrone.
Lui che era stato quasi mio marito, che avevo così spesso chiamato mio caro Edward!.
Doveva essere un uomo cattivo osservò il signor Rivers. Lei non lo conosce... non esprima quindi un’opinione su di lui dissi con calore. Benissimo mi rispose pacatamente.
Del resto, ho altro cui pensare che non a lui; devo finire il mio racconto.
Dal momento che lei non vuole chiedermi il nome dell’istitutrice, glielo dirò io, aspetti, l’ho qui...
è sempre meglio vedere le cose importanti fissate dall’inchiostro sulla carta.
Prese di nuovo il portafogli, lo aprì, vi guardò dentro; da una delle divisioni tolse un pezzetto di carta tutto cincischiato: riconobbi in quel frammento tinto di vermiglio, di celeste e d’azzurro cupo il margine strappato alla velina che copriva il ritratto della signorina Oliver.
Egli me lo pose sotto gli occhi ed io vi lessi, scritto di mio pugno in inchiostro di china: JANE EYRE.
Forse avevo tracciato quelle parole in un momento di distrazione.
Briggs mi scriveva appunto di una certa Jane Eyre con tinuò; e anche gli annunci dei giornali citavano quel nome.
Io conoscevo una Jane Elliott, ma confesso di aver avuto dei sospetti: tuttavia fu soltanto ieri nel pomeriggio che diventarono certezza. Ammette che quello è il suo vero nome e rinuncia allo pseudonimo?
Sì... sì... ma dov’è il signor Briggs? Forse ha notizie più recenti delle sue sul signor Rochester.
Briggs è a Londra e credo che non sappia nulla del signor Rochester, perché non è lui che lo interessa. Lei dimentica il punto essenziale, per soffermarsi su particolari inutili.
Non le viene fatto di chiedersi perché il signor Briggs la cerca e ha bisogno di lei?
Perché dunque?
Soltanto per dirle che suo zio, il signor Eyre di Madera, è morto e l’ha lasciata erede di tutta la sua sostanza, e che ora lei è ricca; soltanto per questo.
Io ricca? Sì, ricca... una ricca ereditiera.
Vi fu un momento di silenzio.
Lei ora deve provare la sua identità continuò Saint-John.
Ma ciò non presenta alcun ostacolo e allora potrà entrare subito in possesso dell’eredità.
Il patrimonio è impiegato in fondi inglesi; Briggs ha il testamento e tutti i documenti necessari. Una nuova pagina della mia vita si era aperta! È una cosa piacevole, lettore, passare in un istante dall’indigenza all’agia tezza... molto piacevole; ma non è una cosa che si possa capire subito e di cui ci si possa quindi subito rallegrare.
E poi vi sono gioie più inebrianti nella vita.
Un patrimonio è un bene solido, terreno, e non ha nulla di ideale; tutto quanto si associa ad esso è calmo e calcolato, e la gioia che arreca non si manifesta entu siasticamente.
Sapendo di essere ricchi, si comincia a conside rare le responsabilità che ne derivano e a pensare agli affari; si rimane, è vero, soddisfatti, ma immediatamente sorgono in noi gravi preoccupazioni e ci soffermiamo a meditare sulla nostra felicità con viso serio.
Inoltre le parole Testamento, Legato, si associano alle parole Morte, Funerale. Avevo saputo che mio zio era morto...
era il mio solo parente; da quando ero arrivata all’età della ragione, accarezzavo la speranza di conoscerlo un giorno: ora, quella speranza era distrutta.
Poi quel denaro veniva a me sola e non avevo una famiglia con cui dividerlo.
Tuttavia era pur sempre una grande felicità; l’indipendenza sarebbe stata un dono stupendo e quel pensiero mi riempiva il cuore di gioia.
Finalmente solleva la fronte disse il signor Rivers.
Crede vo che Medusa, guardandola, l’avesse tramutata in pietra; forse vorrà sapere a quanto ammonta il patrimonio?
Sì.
Oh, uno scherzo! Ventimila sterline, mi pare che abbiano detto... ma che cos’è, dopo tutto?
Ventimila sterline? A questo punto vi fu un nuovo silenzio.
Avevo calcolato che l’eredità ascendesse al massimo a quattro o cinquemila.
Quella cifra mi tolse il respiro.
Saint-John, che non rideva mai, scoppiò in una risata.
Se avesse commesso un delitto e fossi venuto a dirle che è stato scoperto, non avrebbe un aspetto più spaventato.
È una somma enorme...
non crede che vi sia un errore? Nessun errore. Forse ha letto male la cifra... si tratterà di duemila ster line!
È scritto in lettere e non in cifre...
ventimila.
Di nuovo mi sentii come un individuo di modeste esigenze gastronomiche, che si trova da solo di fronte a una tavola rico perta di vivande per cento persone.
Il signor Rivers si alzò e prese il mantello.
Se non fosse così cattivo tempo disse le manderei Hannah a tenerle compagnia: mi sembra così desolata, che mi dispiace lasciarla sola.
Ma Hannah, poveretta, non può certo affrontare la tormenta come ho fatto io, le sue gambe non sono lunghe come le mie.
Così, debbo abbandonarla alle sue preoccupazioni. Buonanotte!
Egli stava per uscire quando un pensiero improvviso mi assalì.
Aspetti un minuto gridai.
Ebbene?
Vorrei sapere perché il signor Briggs ha scritto a lei per avere mie informazioni, come lo conosce e come ha potuto supporre che in un paese così fuori mano lei avrebbe potuto aiutarlo nelle sue ricerche.
Oh!
Io sono un pastore e in simili occorrenze tutti si rivol gono ai pastori.
No, questa spiegazione non mi soddisfa esclamai, perché nella sua risposta frettolosa ed evasiva vi era qualche cosa che invece di placare la mia curiosità, l’aveva maggiormente stimolata.
È un fatto piuttosto strano aggiunsi.
Vorrei sapere qualche cosa di più.
Un’altra volta.
No, stasera, stasera e poiché stava voltandosi per uscire, mi frapposi tra la porta e lui.
Egli mi guardò piuttosto imba razzato.
Non se ne andrà finché non mi avrà raccontato ogni cosa.
Non vorrei farlo ora.
Deve farlo, deve!
Preferirei che fossero Diana o Mary ad informarla.
È naturale che tali obiezioni non facessero che eccitare il mio desiderio di sapere: dovevo essere informata senza indugio e glielo dissi.
Le ho già detto continuò lui che sono un uomo duro e difficile da persuadere.
Ed io sono una donna dura... da cui è impossibile libe rarsi.
Ed io sono freddo, e non mi lascio vincere da nessuna esaltazione.
Ebbene, io sono ardente, e il fuoco scioglie il ghiaccio.
La fiamma del focolare ha fatto sparire la neve dal suo mantello; l’acqua scorre ora sul pavimento trasformandolo in un vero pantano.
Signor Rivers, se vuole essere perdonato del delitto e della vergogna di aver insudiciato la mia cucina, mi dica quello che desidero sapere.
Ebbene, mi arrendo rispose se non alla sua irruenza, alla sua perseveranza, così come una pietra è intaccata dal continuo sgocciolio dell’acqua.
Del resto, un giorno o l’altro dovrebbe pur saperlo..., tanto vale che lo sappia ora.
Lei si chiama Jane Eyre? Sì, l’avevamo già detto.
Forse non sa che io porto il suo stesso nome? Che fui bat tezzato Saint-John Eyre Rivers? No, non lo sapevo!
Ricordo di aver notato la lettera E nelle iniziali scritte sui libri che mi ha prestato; ma non chiesi mai a quale nome si riferisse.
Ma allora certo...
Mi interruppi: non potevo credere e tanto meno esprimere il pensiero che sorgeva in me e che prendeva corpo a poco a poco fino a divenire una solida, effettiva probabilità. Le circostanze si chiarivano, si disponevano in ordine logico: la catena che fino a un attimo prima era un ammasso informe di pezzi staccati si stava componendo...
ogni anello era perfetto, la connessione completa.
Sentii, per istinto, come stavano le cose, prima ancora che Saint-John avesse detto una parola: ma non posso aspettarmi che il lettore abbia la mia stessa intuizione e quindi è necessario che gli ripeta la spiegazione del pastore.
Mia madre si chiamava Eyre e aveva due fratelli; uno, un pastore, aveva sposato la signorina Jane Reed di Gateshead; l’altro, John Eyre, era commerciante a Funchal, nell’isola di Madera.
Il signor Briggs, che era il legale del signor Eyre, ci scrisse nell’agosto scorso per informarci della morte di nostro zio e per dirci che aveva lasciato tutto il suo patrimonio alla figlia orfana del fratello pastore, dimenticandosi di noi a causa di un dissidio, non mai sanato, tra lui e mio padre.
Scrisse ancora poche settimane dopo per informarci che l’erede non si poteva trovare e per chiedere se sapevamo nulla di lei.
Un nome scritto per caso su un pezzo di carta mi ha permesso di scoprire la verità.
Il resto lo sa.
Fece per andarsene, ma di nuovo mi appoggiai alla porta con la schiena. Mi lasci parlare, dissi mi lasci prendere fiato un momento e riflettere.
Egli stava in piedi dinanzi a me, col cappello in mano, calmo nell’aspetto.
Ripresi: Sua madre era dunque sorella di mio padre?.
Sì.
Mia zia, allora.
Egli annuì.
Mio zio John era anche suo zio?
Lei, Diana e Mary siete figli di sua sorella ed io sono figlia di suo fratello?
Senza dubbio.
Voi tre siete allora miei cugini; metà del vostro sangue sgorga dalla stessa sorgente.
Sì, siamo cugini.
Lo guardavo e mi pareva di aver trovato un fratello, un fratello di cui potevo essere orgogliosa e che potevo amare; due sorelle che, con le loro qualità, sebbene allora le credessi estranee, mi avevano ispirato un affetto sincero e una profonda ammirazione.
Quelle due ragazze che avevo visto la prima volta, attraverso la stretta inferriata della cucina di Moor House, provando un sentimento misto di interesse e di amarezza, erano mie parenti; e il giovane alto e nobile che mi aveva raccolta morente sulla soglia di casa, era unito a me da vincoli di sangue.
Che mera vigliosa scoperta per una povera ragazza sola! Questa era una ricchezza! La ricchezza del cuore!... una miniera di affetti puri, spirituali!
La gioia che provavo non somigliava all’altra risentita nell’apprendere che ero ricca. Era una felicità viva, inebriante, scevra dell’oppressione dell’oro.
Mi venne fatto di battere le mani per la gioia...
avevo il polso agitato e sentivo il sangue scorrermi rapidamente nelle vene.
Oh, sono felice!...
felice! esclamai.
Saint-John sorrise.
Non avevo ragione dicendo che trascurava l’essenziale per le inezie?
È rimasta seria quando le ho detto che aveva ereditato una fortuna; ed ora, per una cosa senza importanza, è tutta eccitata.
Che cosa intende dire?
Forse sarà di poca importanza per lei che ha due sorelle e non ha bisogno di una cugina; ma io non avevo nessuno, ed ora tre parenti, o due, se lei non vuole essere messo in conto, sono venuti a riempire il mio mondo.
Sono felice, le dico, molto felice!
Camminavo su e giù per la stanza, fermandomi ogni tanto semisoffocata dai pensieri che mi sorgevano nella mente, senza che avessi il tempo di comprenderli e di coordinarli; pensavo a tutto ciò che poteva accadere, che sarebbe accaduto tra breve, guardavo le pareti bianche e mi sembravano un cielo tempestato di stelle e ognuna di quelle stelle mi guidava a una meta deliziosa.
Finalmente avrei potuto fare del bene a coloro che mi avevano salvato la vita e che fino allora avevo amato di un inutile amo re.
Erano oppressi da un giogo, li avrei liberati; erano separati, potevo riunirli, potevo dare loro la ricchezza e l’indipendenza.
Non eravamo forse quattro?
Ventimila sterline divise in parti uguali davano cinquemila sterline a ciascuno di noi: era una cifra sufficiente perché giustizia fosse fatta e assicurata la felicità di tutti. La ricchezza non mi opprimeva più, non era più un legato di monete d’oro...
bensì un’eredità di vita, di speranza, di felicità.
Non so che aspetto avessi mentre pensavo a tutte queste cose, ma mi accorsi che il signor Rivers aveva avvicinato una sedia e cercava dolcemente di farmi sedere.
Mi consigliava di stare calma ed io lo assicuravo di non essere affatto eccitata, e respinsi la mano che voleva costringermi al riposo per cammi nare ancora.
Scriva a Diana e Mary, domani, dissi e le preghi di venire subito qui.
Diana diceva che lei e sua sorella si sarebbero consi derate ricche con mille sterline ciascuna, così mi immagino che con cinquemila saranno contente.
Dove posso trovare un bicchiere d’acqua? mi chiese Saint John. Bisogna che si calmi, che domini i suoi sentimenti. È inutile!
Mi dica, che effetto produrrà su di lei questo dena ro?
Servirà a trattenerlo in Inghilterra, a convincerlo a sposare la signorina Oliver e a farlo vivere come un comune mortale? Lei vaneggia; la sua mente è confusa, sono stato troppo precipitoso nel comunicarle la notizia; l’ha eccitata al di là delle sue forze.
Signor Rivers!
Mi fa veramente perdere la pazienza!
Sono più che calma; è lei che fraintende, o meglio che finge di frain tendere.
Forse, se lei si spiegasse meglio, la capirei.
Spiegare!
Che cosa debbo spiegare?
È forse difficile capire che dividendo in quattro parti la somma di ventimila sterline tra il nipote e le tre nipoti di nostro zio, ne toccano cinquemila a ciascuno?
Questo è quanto le domando di scrivere alle sue sorelle per informarle dell’eredità che hanno avuto.
Che ha avuto lei, vuol dire.
Ho già esposto il mio punto di vista al riguardo.
Non posso accettarne un altro. Non sono brutalmente egoista, ciecamente ingiusta, malvagia o ingrata.
Del resto, voglio avere una casa e dei parenti.
Moor House mi piace e vi abiterò; voglio bene a Diana e a Mary e voglio stare vicina a loro per tutta la vita.
Mi farà piacere di possedere cinquemila sterline, ma sarebbe un tormento e un’oppressione averne ventimila; inoltre esse mi spetterebbero per legge, ma non per giustizia.
Lascio a voi quello che è del tutto superfluo per me. Non vi dev’essere opposizione né discussione su questo argomento; mettiamoci d’accordo e prendiamo subito una decisione.
Questo è agire di primo impulso; dovrebbe prendersi qualche giorno di tempo per riflettere, prima che le sue parole possano avere valore.
Oh!
Se lei intende mettere in dubbio la mia sincerità, sono tranquilla: non vede che è una questione di giustizia?
Devo vedervi una certa giustizia; ma è contrario ad ogni consuetudine.
In fondo l’intera fortuna è un suo diritto; mio zio se l’è guadagnata con la sua fatica ed era libero di lasciarla a chi voleva: egli l’ha lasciata a lei.
Dopo tutto, la giustizia le per mette di tenerla: potrebbe, con la coscienza del tutto tranquilla, considerarla una cosa sua.
Per me è più una questione di sentimento che di coscienza: non posso oppormi ai miei sentimenti; ho avuto tanto di frequen te l’opportunità di farlo. Se anche lei continuasse a discutere e ad annoiarmi per un anno intero, non mi farebbe rinunciare all’infinito piacere che per un attimo ho intravvisto... il piacere di pagare, in parte, il mio debito di riconoscenza e di farmi degli amici per la vita.
Lei parla così ora, perché non sa cosa sia possedere una ricchezza e goderne a piacere; lei non si rende conto di quello che ventimila sterline possono offrirle, del posto che possono darle nella società, delle prospettive che possono aprirsi dinanzi a lei.
Non...
E lei interruppi non può immaginare con quale ardore io aspiri a un affetto di un fratello e di una sorella. Non ho mai avuto una casa, né fratelli, né sorelle: ora posso e voglio averne; non si opporrà, spero, ad ammettermi in mezzo a voi?
Jane, io sarò tuo fratello...
le mie sorelle saranno tue sorelle... senza pretendere in cambio il sacrificio dei tuoi diritti.
Fratello? Sì, alla distanza di migliaia di miglia! Sorelle?
Sì, in servitù presso estranei!
Io, ricca, di una ricchezza che non ho mai guadagnato e che non merito!
E tu, povero!
Che bella uguaglianza e fratellanza!
Che stretta unione!
Che intimo affetto!
Ma, Jane, la tua aspirazione ad avere una famiglia ed una felicità domestica può essere altrimenti appagata; puoi sposarti.
Ecco un’altra assurdità!
Sposarmi!
Non voglio sposarmi e non mi sposerò mai.
Non dirlo: simili affermazioni avventate sono la prova dell’esaltazione che ti sconvolge.
Non sono affermazioni avventate: conosco i miei sentimenti e so quanto il mio essere si ribelli al solo pensiero del matri monio.
Nessuno mi sposerebbe per amore e non vorrei essere avvicinata per le mie ricchezze.
Inoltre, non vorrei avere vicino a me un estraneo, al quale non sarei unita da alcun vincolo di simpatia, un essere diverso da me; voglio avere intorno dei con sanguinei, della gente che nutra i miei stessi sentimenti.
Dimmi di nuovo che sarai mio fratello: quando hai pronunciato poco fa tali parole, mi sono sentita soddisfatta e felice; ripetile se puoi, ripetile sinceramente.
Credo di poterle ripetere.
So di avere sempre amato le mie sorelle o so che il mio affetto per loro si basa sulla stima, sul rispetto del loro valore, sull’ammirazione per il loro talento.
Anche tu sei di solidi princìpi e di mente aperta: il tuo gusto e le tue abitudini mi ricordano quelli di Diana e di Mary; la tua presenza mi fa sempre piacere; la tua conversazione mi ha sempre dato un senso di sollievo.
Sento che potrò con facilità trovarti un posto nel mio cuore e considerarti come la mia sorella minore.
Grazie, per questa sera mi basta.
Ora è meglio che tu te ne vada; se rimanessi ancora potresti forse irritarmi nuovamente con i tuoi scrupoli e la tua diffidenza.
E la scuola, signorina Eyre?
Dovremo chiuderla, sup pongo.
No.
Io terrò il mio posto di maestra, fino a quando non avrai trovato chi possa sostituirmi.
Egli sorrise contento, mi strinse la mano e se andò.
Non posso narrare con molti particolari le lotte che dovetti sostenere e gli argomenti di cui dovetti servirmi, affinché l’eredità fosse divisa secondo i miei desideri.
Il mio compito non era facile: ero assolutamente decisa come i miei stessi cugini si resero conto, vedendomi irremovibile sulla divisione del patrimonio a far comprendere loro quanto fossero giuste le mie intenzioni; ed essi, pur sapendo che al mio posto avrebbero agito al mio stesso modo, consentirono a porre la decisione in mano a due arbitri.
I giudici scelti furono il signor Oliver e un abile avvocato. Tutti e due mi dettero ragione: avevo finalmente vinto.
Fu redatto l’atto di trasferimento di proprietà: Saint-John, Diana, Mary ed io venimmo in possesso ciascuno della propria parte.
Capitolo XXXIV Era quasi Natale quando ogni cosa fu sistemata: si avvicinava l’inizio delle vacanze.
Chiusi la scuola di Morton, avendo cura che la conclusione di questa parte della mia esistenza non fosse sterile.
La buona fortuna schiude la mano come il cuore in modo meraviglioso; e il dare, dopo aver largamente ricevuto, è aprire una porta ad un insolito incalzare di sensazioni. Avevo più vol te constatato con piacere che molte delle mie rozze allieve mi volevano bene; quando partii, ne ebbi la conferma: esse mani festavano il loro affetto con semplicità e intensità. Profonda fu la mia soddisfazione nel constatare che occupavo veramente un posto nei loro cuori; promisi loro che non avrei mai lasciato passare una settimana, in avvenire, senza rendere loro visita e senza offrire loro un’ora di insegnamento.
Il signor Rivers arrivò, mentre stavo con la chiave in mano, dopo aver visto le sessanta allieve sfilare davanti a me e aver chiuso la porta.
Rimanevano presso di me alcune delle migliori e scambiavo alcune parole con esse; erano veramente le fanciulle più educate, rispettose, mode ste e coltivate che si potessero trovare tra la gente di campagna inglese.
E ciò è far loro un grande elogio, poiché la classe dei contadini in Inghilterra è certamente più evoluta, più educata, più rispettosa di se stessa di quella di qualsiasi parte d’Europa: da allora ho conosciuto molti altri contadini; e i migliori di essi, paragonati alle ragazze di Morton, mi sono sembrati ignoranti, rozzi e primitivi.
Non ti pare di aver avuto un premio sufficiente per una sola stagione di fatica?
chiese il signor Rivers quando se ne furono andate.
Non sei felice di aver compiuto del bene?
Senza dubbio.
E tu hai dedicato a quest’opera di bene soltanto pochi mesi! Non credi che una vita dedicata interamente alla rigenerazione dell’umanità sarebbe ben spesa? Sì, risposi ma non potrei continuare sempre così.
Desidero godere delle mie facoltà, così come amo sviluppare quelle degli altri.
Ora voglio goderne appieno: non richiamare il mio corpo e la mia mente verso la scuola; io sono fuori ormai e mi appresto a godermi una lunga vacanza.
Egli si fece serio. Quale ardore improvviso ti ha assalito?
Cosa intendi fare?
Essere attiva: più attiva che posso.
Prima di tutto chiedo a te di mettere in libertà Hannah e di assumere qualcun altro che si curi di te.
La vuoi presso di te?
Sì, deve venire con me a Moor House: Diana e Mary saranno a casa tra una settimana e desidero che tutto sia in ordine per il loro arrivo.
Capisco: credevo che tu volessi partire per qualche gita.
Meglio così: Hannah verrà con te.
Dille allora di tenersi pronta per domani: questa è la chiave della scuola; domattina ti darò la chiave di casa.
Egli la prese.
Mi sembri molto allegra; non riesco a capire la tua gaiezza, poiché non so quale altra occupazione pensi di sostituire a quella che hai lasciato.
Quali scopi, quali propositi, quali ambizioni tieni in serbo per il tuo avvenire?
La mia prima ambizione sarà quella di ripulire , ripulire Moor House dalle soffitte alla cantina; la seconda sarà di lucidare tutto con olio e cera fino a che tutto riprenda a brillare; la terza, mettere a posto ogni sedia, ogni tavolo, i letti, i tappeti, con precisione matematica; poi finirò col rovinarti, col consumare la maggior quantità di carbone e di torba possibile per accendere un bel fuoco in ogni stanza; finalmente i due giorni che precederanno l’arrivo delle tue sorelle saranno impiegati da Hannah e da me a battere le chiare d’uova, a impastare farina, a preparare torte natalizie e a celebrare tutti i riti culinari, assai difficili a spiegare a parole a un non iniziato come te.
Il mio proposito è, in breve, di avere tutto in perfetto ordine per Diana e Mary, prima del prossimo giovedì, e la mia ambizione è di preparare loro un’accoglienza ideale.
Saint-John sorrise a fior di labbra; non sembrava però sod disfatto.
Tutto ciò va molto bene per il momento, egli disse ma seriamente, io credo che quando il primo entusiasmo sarà svanito, guarderai un po’ più in alto, che non alle gioie dome stiche.
Non vi è nulla di meglio al mondo interruppi io.
No, Jane, no: questo mondo non è un luogo di delizie; non cercare un tal genere di vita; e neppure un luogo di riposo; non essere indolente.
Io mi riprometto, al contrario, di essere molto occupata.
Jane, ti perdono per il momento e ti concedo due mesi per godere appieno della tua nuova posizione e della gioia di aver trovato una famiglia; ma dopo di allora io spero che comincerai a guardare un po’ più lontano di Moor House e di Morton, della compagnia delle sorelle, della calma egoistica e del benessere materiale che procura il mondo civile.
Spero che la tua vitalità comincerà di nuovo a farsi sentire.
Lo guardai sorpresa.
Saint-John, dissi mi pare che tu sia in errore parlandomi in questo modo.
Sono disposta ad essere felice come una regina e tu cerchi di riportarmi ad una vita di ansie e di preoccupazioni!
A quale scopo?
Allo scopo di trarre profitto dal talento che Iddio ti ha affidato perché tu ne facessi uso e del quale certamente un giorno ti chiederà conto.
Jane, io ti seguirò da vicino, ti avverto fin d’ora.
Cercherò di attenuare lo sproporzionato ardore che ti spinge a godere dei comuni piaceri casalinghi.
Non vincolarti così tenacemente ai legami della carne, bensì conserva il tuo ardore e la tua costanza per una causa più degna; non sprecare queste tue qualità per oggetti transitori e di poco conto.
Mi ascolti, Jane?
Sì, come se tu parlassi greco.
Sento di avere le mie ragioni per essere felice e voglio esserlo; addio!
Ero felice infatti a Moor House ed ebbi molto da fare insieme ad Hannah; lei era molto divertita nel vedere come io fossi allegra nel mezzo di una casa tutta sottosopra e come mi divertissi a spazzolare, a spolverare, a lucidare e cucinare.
Dopo uno o due giorni di confusione era veramente piacevole riportare l’ordine in mezzo al caos che noi stesse avevamo provocato. Mi ero recata a S*** per acquistare alcuni mobili. Le mie cugine mi avevano dato carta bianca per tutti i cambiamenti che avessi voluto fare ed era stata stabilita una somma per gli acquisti.
La stanza di soggiorno e le camere da letto furono lasciate come erano: sape vo che Diana e Mary sarebbero state più contente di ritrovare i tavoli, le sedie e i letti di un tempo, piuttosto che vedersi intorno altri mobili, anche se più eleganti.
Pure qualche cambiamento si rendeva necessario, per assicurare al loro ritorno quel tanto di sorpresa che mi proponevo di suscitare.
Comprai nuovi tappeti scuri e nuove tende, alcuni bronzi antichi e alcune porcellane, nuove coperte, specchi, servizi da toilette: tutto ciò dava una sen sazione di rinnovamento, senza però conferire all’arredamento un aspetto sfacciato.
Ammobiliai completamente un salottino e una camera da letto con mobili in mogano e tappezzerie rosso cupo: avevo steso le passatoie nei corridoi e tappeti sulle scale.
Quando il lavoro fu terminato, Moor House era un perfetto modello di comodità senza sfarzo, mentre all’esterno appariva, in quella stagione, come una casa fredda e abbandonata.
E finalmente giunse il fatale giovedì.
I cugini erano attesi per l’imbrunire; avevo fatto accendere tutti i camini della casa; la cucina era in perfetto ordine; Hannah ed io ci eravamo vestite con molta cura e tutto era pronto per accoglierli.
Saint-John arrivò per primo.
L’avevo supplicato di non venire fino a che tutto non fosse in ordine, ben sapendo che il trambusto di una casa a soqquadro gli riusciva oltremodo sgradevole.
Mi trovò in cucina, attenta a sorvegliare la cottura di alcuni dolci che avevo preparato per il tè.
Avvicinandosi al focolare mi chiese se fossi finalmente soddisfatta di fare la serva. Risposi invi tandolo ad accompagnarmi a fare il giro della casa.
Egli gettava uno sguardo nell’interno delle stanze e dopo che l’ebbe visitata in lungo e in largo, mi disse che dovevo aver faticato assai per aver operato simili cambiamenti in così breve tempo: tuttavia non espresse la minima soddisfazione nel vedere la casa così bene ordinata.
Il suo silenzio mi agghiacciò.
Pensavo che i cambiamenti avessero disturbato certi legami ideali col passato che erano in lui.
Gli chiesi se fosse questa la ragione della sua freddezza; e non v’è dubbio che lo feci con tono umile e sommesso.
Affatto.
Egli aveva invece notato come io avessi rispettato scrupolosamente tutti questi legami e pensava anzi che io mi fossi preoccupata di ciò anche più del necessario.
Quanti minuti, per esempio, avevo dedicato a studiare la sistemazione di ogni stanza? A proposito, potevo dirgli dove era il tal libro? Gli mostrai il volume sullo scaffale; egli lo prese e rag giungendo come il suo solito il vano della finestra, comincio a leggere. Questo, devo dirti, lettore, che non mi piacque affatto.
Saint John era buono; ma cominciavo a credere che egli avesse detto la verità su se stesso quando disse di essere duro e freddo. Le cose piacevoli della vita terrena non esercitavano su di lui alcuna attrazione e non subiva il fascino delle gioie tranquille. Veramente egli viveva soltanto aspirando a nobili e grandiose imprese e non voleva conoscere il riposo, né ammetteva che gli altri riposassero attorno a lui.
Guardando la sua fronte spaziosa pallida come una bianca pietra i suoi lineamenti fini assorti nello studio, capii subito che egli sarebbe stato difficilmente un buon marito: e voler essere sua moglie sarebbe stato un tentativo rischioso.
Compresi, per un improvviso intuito, la natura del suo amore per la signorina Oliver; fui d’accordo con lui che non era altro che amore dei sensi e compresi pure come egli allontanasse da sé la torbida influenza che esso esercitava sul suo spirito; capii come egli volesse reprimerlo e distruggerlo, e come potesse essere convinto che un tale amore non avrebbe mai dato la felicità a nessuno dei due. Mi resi conto che egli era della stessa natura degli eroi Cristiani e Pagani dei loro legislatori, del loro statisti, dei loro conquistatori; un saldo baluardo a difesa di superiori interessi; ma una colonna troppo fredda e ingombrante per essere posta a fianco del focolare; malinconica e fuori posto.
Questo salotto non è il suo mondo riflettei la vetta dell’Imalaya, l’oasi di Cufra, perfino le paludi pestifere della Costa di Guinea gli si addirebbero meglio.
Fa bene a fuggire la vita domestica; essa non è il suo elemento: qui le sue facoltà si addormenterebbero e non avrebbero alcun modo di svilupparsi o di brillare.
Egli è al suo posto dove c’è lotta e pericolo, dove si richiede coraggio, forza, energia, in luoghi dove egli possa parlare e agire come capo e come dominatore.
Un fanciullo potrebbe avere ragione di lui in questi luoghi.
Bene ha fatto a scegliere la carriera del missionario.
Ora lo comprendo. Arrivano!
Arrivano!
gridò Hannah, spalancando la porta del salotto.
Nello stesso momento il vecchio Carlo si mise ad abbaiare festosamente.
Corsi fuori.
Era buio e sentii avvicinarsi un rumore di ruote.
Hannah accese la lanterna.
La carrozza si fermò presso il cancello: il cocchiere aprì la porta e le note figure delle mie cugine apparvero una dopo l’altra.
Un istante dopo il mio viso spariva sotto i loro cappelli e sentii il contatto prima della guancia soffice di Mary e poi dei riccioli morbidi di Diana.
Esse baciarono prima me e poi Hannah: poi abbracciarono Carlo che sembrava impazzire dalla gioia. Mi chiesero se tutto andava bene ed entrarono in casa. Erano stanche per il viaggio da Whitcross, indolenzite per le scosse della carrozza e infreddolite per l’aria gelida della notte; ma si riebbero al piacevole tepore del focolare. Mentre il coc chiere e Hannah guidavano la carrozza alla rimessa, chiesero di Saint-John.
In quel momento egli stava entrando.
Gli gettarono le braccia al collo; egli diede loro un bacio, pronunciò in tono sommesso alcune parole di benvenuto, si lasciò fare qualche domanda e poi, pregandole di raggiungerlo presto, tornò in salotto come a un rifugio.
Avevo acceso le candele per salire al piano di sopra, ma Diana doveva impartire alcuni ordini al cocchiere; fatto questo mi seguirono. Rimasero incantate del rinnovamento delle loro camere, delle nuove tappezzerie, dei tappeti, dei vasi cinesi dalle tinte sgargianti ed espressero la loro immensa gratitudine.
Ebbi la gioia di sentire che quanto avevo fatto rispondeva esattamente ai loro desideri; la mia opera aveva aggiunto un vivo incanto al loro felice ritorno a casa.
Fu una bella serata.
Le mie cugine, allegrissime, erano così espansive e discorsive che il loro entusiasmo fece dimenticare il silenzio di Saint-John: egli era sinceramente felice di rivedere le sue sorelle, ma non poteva gradire i loro slanci di gioia.
Il loro ritorno gli faceva piacere, ma tutto quanto si accompagnava ad esso, l’allegra confusione, la garrula accoglienza, lo irritava; mi accorsi che egli desiderava che venisse presto il giorno seguente, che sarebbe stato certamente più calmo.
Nel mezzo dell’allegra serata, un’ora dopo il tè, udimmo bussare alla porta.
Hannah entrò annunciando che un povero diavolo era venuto, a quell’ora insolita, a pregare che il signor Rivers si recasse presso sua madre moribonda.
Dove abita? chiese Saint-John.
Sopra Whitcross, quasi a quattro miglia da qui; è una strada fangosa e acquitrinosa.
Sarebbe meglio che non andasse, signore.
Non c’è strada peggiore da percorrere di notte. Non vi è neppure un sentiero in maremma.
E poi è una notte gelida, e il vento è tagliente.
Sarebbe meglio che gli dicesse che vi andrà domattina.
Ma egli era già nel corridoio, col pastrano addosso e senza una parola se ne andò.
Erano le nove; non tornò che a mezza notte.
Stanco e affamato, appariva tuttavia più felice di quando se ne era andato.
Aveva compiuto un dovere, aveva fatto uno sforzo, aveva esercitato la propria volontà e si sentiva perciò più soddisfatto di se stesso.
Credo che per tutta la settimana seguente, la settimana di Natale, la sua pazienza fu messa alla prova.
Trascorremmo quei giorni senza nessuna occupazione particolare, abbandonandoci ad un familiare far niente.
L’aria della brughiera, la casa piacevole, i primi giorni di prosperità ebbero un’influenza inebriante sullo spirito di Diana e di Mary: erano allegre dal mattino alla sera, parlavano continuamente e i loro discorsi, originali, spiritosi mi piacevano tanto che preferivo stare ad ascoltarle piuttosto che fare qualsiasi altra cosa.
Saint-John non cercava di reprimere la nostra vivacità, ma ci evitava e stava poco in casa; preferiva andare a visitare i poveri e gli ammalati nei paesi circostanti.
Una mattina, alla colazione, Diana, dopo essere rimasta pensierosa per qualche minuto, gli chiese se i suoi progetti fossero mutati.
Immutati e immutabili fu la risposta.
Ed egli ci informò che la data della sua partenza dall’Inghilterra era definitivamente fissata per l’anno che stava per iniziarsi.
E Rosamond Oliver?
domandò Mary; queste parole sem bravano esserle sfuggite dalle labbra involontariamente: non appena le ebbe pronunciate, fece un gesto come per richiamarle. Saint-John aveva in mano un libro era una sua abitudine non molto educata quella di leggere a tavola lo richiuse e alzò lo sguardo. Rosamond Oliver egli disse sta per sposare il signor Granby; uno dei più stimabili signori di S*** nipote ed erede di Sir Frederic Granby: l’ho saputo da suo padre, ieri.
Le due sorelle si guardarono l’un l’altra e poi rivolsero lo sguardo a me; egli era impassibile e freddo come un cristallo. La cosa è stata decisa in fretta, disse Diana non debbono conoscersi da molto tempo.
Da due mesi: si incontrarono in ottobre al ballo di S*** Ma quando non vi è nessun ostacolo ad un’unione, i ritardi sono inutili: si sposeranno presto al castello di S*** che Sir Frederic regalerà loro non appena sarà pronto. Quando mi trovai sola con Saint-John, fui tentata di indagare se quell’avvenimento lo affliggesse, ma sembrava che egli avesse così poco bisogno di simpatia, che invece di avvicinarmi a lui, ebbi quasi vergogna di aver avuto questa idea.
Inoltre, mi riusciva difficile parlargli: la sua riservatezza mi agghiacciava e la mia franchezza abituale rimaneva come paralizzata di fronte a lui.
Egli non aveva mantenuto la sua promessa di trattarmi come le sue sorelle.
Continuava a marcare alcune lievi differenze tra di noi, che non facilitavano certo rapporti più cordiali; ora che ero stata riconosciuta come sua parente e che vivevo sotto il suo stesso tetto, sentivo una distanza molto maggiore di quando ero maestra al villaggio.
Quando ricordavo come un tempo fossi stata ammessa alle sue più intime confidenze, non riuscivo a capire la sua attuale freddezza. Così stavano le cose tra noi e non fui quindi poco mera vigliata quando, alzando il capo dalla tavola sulla quale stava chino, mi disse: Vedi, Jane, ho combattuto e ho vinto.
Rimasi perplessa sentendo che si indirizzava a me e non risposi immediatamente, ma soltanto dopo un attimo di esi tazione: Ma sei sicuro di non essere nella posizione di quei conqui statori, ai quali i trionfi sono costati troppo cari?
Non starai forse preparando la tua rovina?.
Non credo; e anche se fosse, non me ne importerebbe nulla; non dovrò più combattere per la stessa causa; l’esito del conflitto è decisivo: la mia strada è ormai chiara.
Ringrazio Dio per questo. Così dicendo egli ritornò alle sue carte e al suo silenzio.
Diana, Mary ed io ritornammo ben presto ad una vita più tranquilla e riprendemmo le nostre abitudini e i nostri studi.
Saint-John stava in casa maggiormente: sedeva con noi e stavamo insieme per ore intere. Mentre Mary disegnava, Diana seguiva un corso di letture enciclopediche che aveva da poco iniziato ed io proseguivo lo studio del tedesco.
Saint-John studiava una lingua orientale che riteneva indispensabile conoscere per l’attuazione dei suoi progetti.
Rimaneva lungamente assorto nel suo cantuccio e quasi assor bito, ma ogni tanto i suoi occhi azzurri si sollevavano dal libro e fissavano noi, suoi compagni di studio, con una curiosa intensità di osservazione: se si sentiva scoperto li riabbassava subito; tut tavia ritornava continuamente con lo sguardo al nostro tavolo.
Mi domandavo il perché di quell’esame e non comprendevo la soddisfazione che egli dimostrava puntualmente in una occasione che io consideravo di ben poco conto: la mia visita settimanale alla scuola di Morton; e rimanevo ancora più stupita quando, a causa del vento, della neve o della pioggia, le sue sorelle mi consigliavano di rimandare la visita, ed egli invariabilmente si prendeva gioco della loro premura e mi incoraggiava a compiere il mio dovere senza preoccuparmi delle intemperie.
Jane non è poi così debole come credete diceva e può sopportare il vento della montagna, la pioggia e la neve come chiunque di noi.
La sua costituzione è sana ed elastica e può resistere alle variazioni del clima, meglio di altri individui più robusti.
Quando tornavo, spesso molto stanca, tutta bagnata e tre mante dal freddo, non osavo lamentarmi, perché sapevo che gli avrei dato fastidio; la forza d’animo suscitava sempre la sua ammirazione, il contrario gli dispiaceva.
Un giorno, tuttavia, fui obbligata a restare a casa, a causa di un raffreddore.
Le sue sorelle si erano recate a Morton al posto mio: io ero occupata a leggere Schiller ed egli stava decifrando la sua lingua orientale.
Mentre traducevo per esercizio, incontrai il suo sguardo e mi trovai sotto l’influenza dei suoi penetranti occhi azzurri.
Non saprei dire da quanto tempo egli mi fissasse: era uno sguardo così inquisitore e freddo che ebbi un attimo di superstizioso timore, come se in faccia a me stesse seduto un essere sovrannaturale.
Cosa stai facendo, Jane?
mi domandò. Sto imparando il tedesco.
Vorrei che tu lasciassi il tedesco e imparassi l’indostano.
Non stai parlando seriamente, vero?
Tanto seriamente che desidero tu lo faccia: e ti dirò perché.
Mi spiegò allora che egli stesso stava studiando l’indostano ed era una lingua così difficile che, a mano a mano che procedeva nello studio, dimenticava quanto aveva precedentemente appreso; gli sarebbe quindi stato di notevole aiuto avere un’allieva alla quale insegnare i primi elementi, al fine di fissarseli lui stesso nella mente; la sua scelta era stata incerta per qualche tempo tra me e le sue sorelle, ma poi mi aveva preferito a loro avendo notato in me maggiore perseveranza nello studio.
Gli avrei fatto questo favore?
Non sarebbe stato un sacrificio molto lungo, poiché contava di partire fra tre mesi.
Saint-John non era uomo al quale si potesse facilmente opporsi: avevo la sensazione che ogni impressione che ricevesse, sia spiacevole che piacevole, si incidesse in lui profondamen te e in modo duraturo.
Acconsentii.
Quando Diana e Mary ritornarono a casa, la prima trovò la sua allieva trasferita a suo fratello e non poté fare a meno di ridere; tutte e due si trovarono d’accordo sul fatto che Saint-John non sarebbe mai riuscito a persuaderle ad accettare una simile proposta.
Egli rispose calmo: Lo so.
Trovai in lui un maestro paziente, indulgente, ma anche esi gente; si aspettava molto da me e quando non deludevo la sua aspettativa, a modo suo, mi dimostrava la sua approvazione.
A poco a poco egli acquistò su di me una particolare influenza, che mi tolse ogni libertà di mente; le sue lodi mi riuscivano più imbarazzanti della sua indifferenza.
Non mi riusciva più di parlare e ridere liberamente in sua presenza; un fastidioso importuno istinto mi avvertiva che la vivacità gli era sgra devole.
Sapevo che egli amava soltanto le occupazioni serie e ogni sforzo di dedicarmi ad altro in sua presenza mi riusciva del tutto vano: ero caduta sotto il dominio della sua volontà.
Quan do diceva: Vai, io andavo; quando diceva: Vieni, io venivo, Fai, io facevo.
Non amavo questa specie di schiavitù: molte volte rimpiangevo i tempi in cui non si occupava di me.
Una sera, all’ora d’andare a letto, le sue sorelle ed io eravamo attorno a lui per dargli la buonanotte; egli diede loro un bacio, come era sua abitudine e, come era ugualmente sua abitudine, mi porse la mano.
Diana, che era particolarmente di buonumore quella sera , esclamò: Saint-John! Sei solito chiamare Jane la tua terza sorella, ma poi non ti comporti verso di lei come se realmente lo fosse: dovresti baciare anche lei. E così dicendo mi spinse verso di lui.
Rimasi confusa e impac ciata e pensai che Diana fosse stata troppo ardita; Saint-John abbassò la testa e il suo bel volto greco si trovò all’altezza del mio, i suoi occhi penetranti mi interrogarono...
e mi baciò.
Non esistono baci di marmo o di ghiaccio, altrimenti avrei classificato tra questi il bacio che mio cugino pastore mi diede quella sera; vi sono invece baci sperimentali e il suo era appunto un bacio da esperimento.
Una volta dato, egli mi osservò per studiare l’effetto; non era certo un effetto travolgente e sono sicura di non essere arrossita; forse ero divenuta un po’ pallida, perché mi era sembrato che quel bacio fosse un suggello apposto alle mie catene.
Da allora non dimenticò mai quella specie di rito e la gravità e la solennità con cui lo compiva riuscivano a infondergli una certa attrattiva.
Quanto a me, cercavo sempre più di piacergli; ma di giorno in giorno mi accorgevo che per riuscirvi avrei dovuto modificare la mia stessa natura, incatenare le mie facoltà, alterare i miei gusti, forzarmi ad accettare un indirizzo diverso da quello che mi era naturale.
Egli desiderava portarmi ad altezze che non avrei mai potuto conseguire; voleva vedermi sottomessa allo stendardo che egli spiegava.
La cosa era impossibile, così come sarebbe stato impossibile modellare i miei lineamenti irregolari sui suoi che erano di classica perfezione, o dare al colore verde dei miei occhi la tinta azzurra e lo sguardo brillante dei suoi.
Non era soltanto il suo ascendente che mi teneva soggiogata.
Negli ultimi tempi non mi era riuscito certo difficile apparire malinconica; un dolore feriva il mio cuore e prosciugava in me la fonte della felicità: il dolore dell’attesa.
Forse penserai, lettore, che io avessi dimenticato il signor Rochester, attraverso tutti questi cambiamenti di luoghi e di fortuna.
Non un solo istante.
Il pensiero di lui era costantemente in me, poiché non era una nebbia che il sole dissolve o un’orma sulla sabbia che l’acqua cancella; il suo nome era scolpito nel marmo per sempre e il desiderio di sapere cosa era avvenuto di lui mi perseguitava ovunque; quando ero a Morton mi chiude vo nella mia casetta ogni sera a pensare a lui ed anche a Moor House non vi era notte che il pensiero di lui non riempisse la mia camera.
Scrivendo spesso al signor Briggs per la successione, avevo chiesto se sapesse qualcosa del signor Rochester, dove abitasse e come stesse; ma, come Saint-John aveva previsto, egli non ne sapeva nulla.
Scrissi allora alla signora Fairfax, per avere noti zie.
Ero sicura che per mezzo suo avrei potuto sapere qualcosa entro breve tempo.
Mi stupì di veder passare molti giorni senza ricevere alcuna risposta; ma quando furono trascorsi due mesi ed ebbi, un giorno dopo l’altro, per tutto quel tempo, atteso invano la posta, divenni preda di una struggente ansietà.
Scrissi di nuovo: forse la mia prima lettera era andata per duta.
Nuove speranze seguirono rinnovati sforzi, ma, come era avvenuto poche settimane prima, esse appassirono e morirono: non una riga, non una parola mi pervenne.
Quando oltre sei mesi furono trascorsi in vana attesa, ogni speranza svanì; allora vidi veramente buio attorno a me.
Venne una radiosa primavera, ma io ero incapace di goderne.
Si avvicinò l’estate e Diana cercava di curarmi; disse che ero pallida e volle accompagnarmi al mare.
Saint-John si oppose affermando che non avevo bisogno di una vita oziosa, bensì di un’occupazione; la mia esistenza era priva di uno scopo e dove vo crearmene uno; e, ritengo, per supplire a questa deficienza prolungò le mie lezioni di indostano; ed io, come una pazza, non pensai neppure di resistergli; del resto non avrei potuto. Un giorno ero più demoralizzata del solito durante lo studio; la mia malinconia era stata provocata da una grave delusione che avevo subìto: Hannah m’aveva detto, al mattino, che vi era una lettera per me e quando scesi per prenderla ebbi quasi la certezza che la mia lunga attesa sarebbe stata alfine appagata e invece trovai appena una lettera d’affari di Briggs.
L’amarezza fece sgorgare alcune lacrime dai miei occhi ed ora, mentre stavo decifrando le complicate lettere e i geroglifici della scrittura indiana, i miei occhi si inumidirono nuovamente.
Saint-John mi chiamò a leggere al suo fianco: in quel momento la voce mi mancò e le mie parole si perdettero in un singhiozzo. Eravamo soli: Diana stava suonando nella sala di soggiorno, Mary si stava occupando del giardino... era una bella giornata di maggio, chiara, soleggiata, e l’aria era leggera.
Il mio compagno non espresse né sorpresa né emozione, e tanto meno chiese la ragione del mio pianto; disse soltanto: Sospendiamo qualche minuto, Jane, fino a quando ti sarai ricomposta.
E mentre io cercavo di reprimere quel parossismo di dolore, egli sedeva calmo e imperturbabile, appoggiato alla sua scrivania, guardandomi come un medico che segue con occhio di scienziato una crisi prevista e perfettamente comprensibile in un ammalato.
Dopo aver represso i singhiozzi, e asciugato gli occhi, mor morando qualcosa su un malessere provato al mattino, ripresi il mio lavoro e riuscii a portare a termine la lezione.
Saint-John ripose i miei libri e, dopo aver chiuso la scrivania, disse: Ora, Jane, devi fare due passi; e con me.
Vado a chiamare Diana e Mary.
No.
Desidero rimanere solo con te stamane; prendi le tue cose ed esci dalla porta della cucina, prendi la strada che porta a Marsh Glen; ti raggiungerò fra un minuto.
Non conosco la via di mezzo: in tutta la mia vita, di fron te a un carattere duro e in contrasto con il mio, non ho mai conosciuto altra possibilità se non l’assoluta sottomissione o la decisa ribellione.
Ho spesso adottato la prima fino al momento in cui la seconda scoppiava in me, talora con vulcanica irruenza; nelle circostanze attuali, non essendo il mio umore incline alla ribellione, mi mostrai sempre sottomessa a Saint-John; e così, dieci minuti dopo, lui ed io passeggiavamo fianco a fianco sul sentiero scosceso della collina.
Il vento soffiava da occidente, dalla parte della collina, e giungeva a noi portandoci il profumo della ginestra e dell’erica; il cielo era di un purissimo azzurro; il torrente che scendeva nel fondo del burrone, gonfio per le piogge recenti, brillava sotto i raggi del sole e rifletteva la tinta di zaffiro del firmamento.
Cam minando, abbandonammo il sentiero e ci inoltrammo nell’erba fresca d’un verde smeraldo, finemente trapunta di fiori bianchi e costellata di boccioli gialli; le colline ci circondavano e la valletta in cui ci trovavamo sembrava una ferita nel loro fianco.
Riposiamoci qui disse Saint-John, quando ci trovammo vicino ad una cortina rocciosa che dominava una specie di passo, dal quale scrosciava una cascata; poco lontano da noi la montagna, priva di erba e di fiori, aveva soltanto l’erica per coprire il suo fianco e soltanto rocce per ornamento; il selvaggio si tramutava nell’orrido, e il paesaggio, fattosi cupo, mi appariva come l’estre mo baluardo della solitudine e l’ultimo rifugio del silenzio.
Mi misi a sedere e Saint-John prese posto vicino a me.
Guarda va il passo e più sotto la valle; il suo sguardo si perdeva nell’infini to e i suoi occhi riflettevano l’azzurro del cielo limpido; si tolse il cappello e lasciò che la brezza gli accarezzasse i capelli e baciasse la fronte.
Sembrava entrato in comunione col genio dell’abisso e con gli occhi pareva voler dire addio a qualche cosa.
Vedrò tutto questo ancora disse a voce alta nei miei sogni, quando dormirò presso il Gange: e più tardi ancora quando sarò sopraffatto da un altro sonno...
sulla riva di un più oscuro fiume. Strane parole di uno strano amore!
Austera passione di un patriota per la sua patria!
Rimase seduto per una mezz’ora senza parlare, né a me, né a se stesso; dopo questa pausa riprese: Jane, me ne andrò fra sei settimane; ho fissato il posto su una nave che partirà il venti di giugno.
Dio ti protegga; tu lavori per lui risposi.
Sì, questa è la mia gloria e la mia gioia.
Sono il servo di un maestro infallibile.
Non seguo una guida umana, soggetta alle leggi imperfette e all’erroneo giudizio dei miei compagni d’argilla: il mio re, il mio legislatore, il mio capitano, è il Perfettissimo.
Mi sembra strano che tutti coloro che mi circondano non ardano dal desiderio di schierarsi sotto la stessa bandiera...
di associarsi nella mia stessa impresa. Non tutti sono dotati della tua stessa forza e sarebbe follia, per il debole, marciare a fianco del forte.
Non parlo dei deboli, non ci penso nemmeno: mi indirizzo solamente a coloro che sono all’altezza del compito e in grado di adempiervi.
Sono pochi ed è difficile scoprirli.
È vero, ma quando si riesce a trovarli è necessario eccitarli ed esortarli a compiere lo sforzo necessario, mostrare loro i doni di cui sono dotati, spiegare perché li hanno ricevuti, far pervenire al loro cuore il messaggio del Cielo, offrire loro per parte di Dio un posto tra gli eletti.
Se veramente sono nati per quest’opera, non sarà il loro stesso cuore ad avvertirli per primi?
Mi pareva che un fascino terribile mi avvolgesse: tremavo all’idea di sentir pronunciare la fatale parola che avrebbe dichia rato e sancito l’incantesimo.
E cosa ti dice il tuo cuore?
domandò Saint-John. Il mio cuore è muto...
il mio cuore è muto risposi, sconvolta e colpita.
Allora parlerò per lui continuò egli con voce grave e spie tata.
Jane, vieni con me in India: vieni come mia compagna e collaboratrice.
Mi sembrava che il cielo e la valle mi girassero attorno e le colline si sollevassero!
Era come se avessi ricevuto un ordine dal Cielo, e un messaggero invisibile, come quello della Macedonia, avesse annunciato: Vieni ed aiutaci!.
Ma io non avevo anima d’apostolo, non potevo scorgere l’araldo divino, non potevo ricevere il suo comandamento.
Oh, Saint-John, gridai abbi pietà di me!
Imploravo un essere che non conosceva né la pietà né il rimorso, quando era in gioco ciò che egli riteneva essere il suo dovere. Egli continuò: Iddio e la natura ti hanno creata per essere moglie di un missionario, e hanno elargito i loro doni, non al tuo corpo, bensì al tuo intelletto: tu sei fatta per l’operosità, non per l’amore.
Devi divenire la moglie di un missionario e lo sarai.
Sarai mia: io ti reclamo, non per la mia felicità, ma per servire il mio Signore.
Non ne sono degna: non ho vocazione per questo dissi.
Egli si aspettava queste prime obiezioni e non ne fu irritato.
Mentre lo guardavo appoggiato alla montagna con la testa tra le mani, dominando i propri impulsi, ebbi l’impressione che egli fosse preparato ad una lunga penosa opposizione e si fosse armato di pazienza per resistere fino a che essa fosse annientata e tale annientamento sarebbe stata la sua vittoria.
L’umiltà, Jane, è la base di ogni cristiana virtù; eri nel giusto quando hai affermato che non ti senti degna di quest’opera.
Ma chi ne è degno?
O chi, anche se realmente chiamato, considera se stesso all’altezza del compito che lo attende?
Io, per esempio, non sono che polvere e cenere.
Con San Paolo, mi riconosco il più grande dei peccatori: ma non debbo permettere che questa coscienza della mia indegnità possa essermi d’ostacolo.
Cono sco il mio Capo: egli è giusto quanto potente, e se ha scelto uno strumento fragile per adempiere a un compito immane, egli supplirà, con le sconfinate riserve della sua Provvidenza, all’in suffcienza dei mezzi, fino alla fine dell’opera intrapresa.
Segui il mio pensiero, Jane, abbi fiducia in me.
È la Roccia dei Secoli che ti offro per appoggio: certamente sopporterà il peso della tua umana debolezza.
Non capisco la vita dei missionari, non ho mai studiato il loro lavoro.
Ebbene, umile come sono, posso darti l’aiuto di cui hai biso gno, posso tracciarti la strada ora per ora; starti sempre vicino; appoggiarti in qualsiasi momento.
Così farò in principio; presto sarai forte e abile quanto me e non avrai più bisogno del mio aiuto.
Ma dove troverò la forza per questa impresa?
Non mi sembra di possederla.
Niente parla o si commuove in me alle tue parole, nessuna luce si accende, nessuna vita nuova si agita, nessuna voce mi consiglia o mi incoraggia.
Oh, vorrei che tu potessi leggere nella mia anima in questo momento!
Io mi sento come imprigionata in una cella senza luce, e sconvolta dalla paura di essere persuasa a tentare ciò che non sarò mai in grado di compiere!
Ho una risposta da darti, ascolta.
Ti ho seguita da vicino dal giorno in cui ti ho incontrata e sei stata oggetto di uno studio attento da parte mia per dieci mesi.
Ti ho sottoposta in questo periodo a dure prove e cosa ho visto e cosa ne ho dedotto?
Quan do eri maestra al villaggio, ti ho vista compiere puntualmente e con profondo senso del dovere un lavoro che non si conveniva alle tue abitudini e alle tue inclinazioni; eppure ti ho vista com pierlo con abilità e tatto: sai dominarti e riesci ad aver ragione di te stessa.
La calma con cui hai accolto la notizia dell’improvvisa eredità mi ha convinto che non hai sete di ricchezze.
Nella rapida decisione che ti ha fatto dividere in quattro la fortuna ricevuta tenendone una soltanto per te e rinunciando alle altre in nome di un’astratta giustizia, ho riconosciuto un’anima capace di offrirsi alla fiamma del sacrificio.
Nella remissività con cui, seguendo un mio desiderio, hai abbandonato uno studio che ti stava a cuore, per iniziarne un altro che interessava soltanto me; nella instancabile perseveranza con cui l’hai seguito, nell’indomabile energia e nell’irremovibile volontà con le quali ne hai superato le difficoltà, mi sono reso conto che tu possedevi le qualità che cercavo.
Jane, tu sei docile, diligente, disinteressata, leale, costante e coraggiosa, gentile ed eroica: smetti di diffidare di te stessa...
io credo in te senza riserve.
In qualità di direttrice delle scuole indiane e di mia assistente tra le donne di quel Paese, il tuo appoggio non avrà prezzo per me. Un manto di ferro si stringeva intorno a me: la persuasione si stava impadronendo di me con passo lento, ma sicuro.
Potevo chiudere gli occhi, ma le ultime parole di Saint-John riuscivano a farsi strada nell’animo mio, una strada che prima mi pareva impraticabile ed ora invece relativamente accessibile. Il lavoro propostomi, che fino a poco prima mi sembrava così vago, così disperatamente sconfinato, alla luce delle sue parole si chiariva e tra le sue mani assumeva una forma definita.
Egli aspettava una risposta.
Chiesi un quarto d’ora per pensarci, prima di arri schiarmi a dare una risposta.
Molto volentieri rispose, e, alzatosi, si diresse verso il passo, dove si sdraiò in mezzo all’erica ed aspettò in silenzio.
Posso fare quello che egli mi chiede, sono costretta a rico noscerlo meditavo; o meglio, lo potrei se la mia vita fosse risparmiata.
Ma penso che non resisterei a lungo sotto il sole dell’India.
Ma a lui cosa importerebbe?
Quando fosse giunto il momento della mia morte, egli mi consegnerebbe in tutta serenità e santità al Dio al quale mi ha offerta.
La situazione è chiara dinanzi a me. Lasciando l’Inghilterra, lascerei un Paese amato, ma vuoto.
Il signor Rochester non è qui, ed anche se ci fosse, cosa significherebbe per me?
Il mio destino è ora di vivere senza di lui; niente di più assurdo, niente di più vile aspettare che un giorno o l’altro le circostanze possano cambiare in modo che sia possibile riunirmi a lui.
Naturalmente , posso cercare un altro interesse nella vita, da sostituire a quello perduto: l’occupazione che egli mi offre in questo momento, non è forse la più gloriosa che Iddio possa assegnare all’uomo, e l’uomo accettare?
Non è forse un com pito capace di riempire, con le nobili cure e i sublimi risultati, il vuoto lasciato dagli affetti distrutti e dalle speranze svanite?
Credo di dover rispondere di sì... eppure quest’idea mi fa tre mare.
Ahimè!
Seguendo Saint-John, abbandonerei metà di me stessa: se andrò in India mi voterò a prematura morte.
E come sarà riempito l’intervallo tra la partenza dall’Inghilterra per l’India e la partenza dall’India per l’al di là?
Lottando fino alla consunzione di me stessa per compiacere Saint-John, riuscirò a soddisfarlo fino all’estremo confine delle sue esigenze.
Se dovrò andare con lui, se dovrò compiere il sacrificio che egli mi chiede, lo farò integralmente: deporrò sull’altare il mio cuore, farò intero olocausto di me stessa.
Egli non mi amerà mai, ma mi approverà.
Gli mostrerò energie insospettate, risorse che non ha mai conosciuto in me. Sì: io sarò capace di lavorare con la sua stessa intensità e senza lamentarmi.
È dunque possibile acconsentire alla sua richiesta; ma vi è una condizione, una condizione terribile: diventare sua moglie e non avere come coniugale affetto che quell’arcigno gigante simile a una roccia sulla quale scorre il torrente per poi preci pitare nell’abisso.
Egli mi considera come un soldato capace di battersi e nulla più.
Se non acconsento a sposarlo, certo non avrò a pentirmene; ma posso lasciargli portare a termine il suo piano, mettere in pratica i suoi disegni e affrontare la cerimo nia nuziale?
Posso ricevere da lui l’anello, sopportare tutte le forme dell’amore e avere la coscienza che il suo spirito è completamente assente?
Posso sopportare il pensiero che ogni godimento che mi concederà sarà un sacrificio dei suoi princìpi?
No: un simile martirio sarebbe orribile; lo accompagnerò come sorella, non come moglie.
Lo guardai in cima alla collina: egli giaceva disteso come una colonna abbattuta; volse il volto verso di me e mi guardò con uno sguardo acuto e penetrante.
Si alzò e mi si avvicinò.
Sono pronta a venire in India, se potrò conservare la mia libertà.
La tua risposta richiede una spiegazione egli disse; non è chiara.
Tu sei stato fino ad ora mio fratello d’adozione; continuiamo così: faremo meglio a non sposarci.
Scosse il capo.
La fraternità d’adozione non basta in questo caso.
Se tu fossi mia sorella, sarebbe un’altra cosa: verresti con me e non avrei bisogno di moglie.
Ma così come stanno le cose, la nostra unione dev’essere consacrata, suggellata dal matrimonio: ostacoli di natura pratica si oppongono a qualsiasi altro piano.
Non lo capisci, Jane?
Rifletti un attimo e il tuo buonsenso ti guiderà.
Riflettei ed il mio buonsenso mi convinse sempre più che non ci amavamo come debbono amarsi un marito e una moglie; ne conseguiva che non avremmo dovuto sposarci.
Saint-John, ribattei io ti considero come un fratello e tu guardi a me come a una sorella; continuiamo così.
Non possiamo, non possiamo rispose con breve, secca determinazione.
Hai detto che venivi con me in India, ricordalo, l’hai detto.
A una condizione.
Va bene, va bene, ma il punto principale è di partire con me dall’Inghilterra, cooperare con me nel mio futuro lavoro e a questo non ti sei opposta.
Hai già dato mano all’aratro; sei troppo costante per abbandonarlo.
Hai un solo scopo dinanzi a te: cercare di svolgere nel migliore dei modi il lavoro iniziato.
Cerca di semplificare i tuoi complicati interessi, i tuoi sentimenti, i tuoi pensieri, i tuoi desideri, i tuoi scopi; riunisci le tue consi derazioni in un solo scopo: portare a compimento con tutte le tue forze il compito che Iddio ti ha assegnato.
Per fare questo, hai bisogno di un collaboratore, non un fratello, che sarebbe un legame troppo debole, bensì un marito.
Anch’io non voglio una sorella: una sorella può essermi portata via da un giorno all’altro, mentre su una moglie posso avere un’influenza sicura e so inoltre di averla al mio fianco per tutta la vita.
Tremavo alle sue parole, eppure ne ero come soggiogata.
Cerca un’altra donna, Saint-John, cercane un’altra che ti convenga di più.
Che convenga ai miei propositi, alla mia vocazione.
Ti ripeto che non è all’insignificante persona fisica, all’essere umano con i suoi sensi e con il suo egoismo che si deve dare una compagna, bensì al missionario.
Ebbene, io darò al missionario le mie energie, poiché è questo che gli occorre, e non me stessa: sarebbe soltanto come aggiungere il guscio al frutto.
Di quello non ne ha bisogno: esso può rimanere cosa mia.
Non puoi, non devi.
Credi forse che Iddio possa essere soddisfatto di un’offerta a metà?
Può egli accettare un sacrificio incompleto?
È la causa di Dio che io difendo ed è sotto la sua bandiera che io ti pongo.
Non posso accettare in nome suo una dedizione incompleta; è necessario che sia intera.
Oh!
Darò il mio cuore a Dio!
Tu non ne hai bisogno.
Non potrei giurare, lettore, che non vi fosse un sarcasmo represso nel tono con cui pronunciai queste parole e nel sen timento che le suggeriva.
Fino a quel momento avevo temuto Saint-John, perché non l’avevo capito.
Mi aveva tenuto in scacco perché il mio giudizio era incerto, e fino ad allora non avrei saputo dire quanto vi era in lui di santo e quanto di mortale; ma quella conversazione mi aveva rivelato molte cose e l’analisi della sua natura si sviluppava davanti ai miei occhi.
Vidi le sue debolezze e le compresi.
Capii che, stando seduta sul campo di erica, giacevo ai piedi di un uomo, dotato è vero di grande prestanza fisica, ma debole quanto me.
Il velo che copriva la sua durezza e il suo dispotismo era caduto, ed io, di fronte alle sue imperfezioni, mi feci coraggio.
Mi trovavo con un eguale, con un uomo col quale potevo discutere e al quale, volendo, avrei potuto resistere.
Dopo le mie ultime parole egli era rimasto in silenzio; mi arrischiai allora a lanciargli un’occhiata.
I suoi occhi penetranti, fissi su di me, esprimevano intenso stupore.
È sarcastica, sem brava pensare sarcastica verso di me!
Cosa significa questo tuo sguardo?
Non dimentichiamo che si tratta di cosa solenne, mi disse dopo un poco di cosa della quale non possiamo né pensare, né parlare alla leggera, senza incorrere in peccato.
Credo, Jane, che tu fossi sincera quando dicesti di voler dare il tuo cuore a Dio; è proprio quello che ti chiedo.
Un volta staccato il tuo cuore dagli uomini e dedicatolo al Creatore, la venuta del regno di Dio in terra sarà la tua delizia e il tuo unico scopo; la tua vita e la tua attività saranno da quel momento protese verso questo fine.
E vedrai quale impeto trarranno i nostri sforzi dall’unione fisica e spirituale del matrimonio: la sola unione che dà carattere di continuità ai destini e ai disegni degli uomini; e, se riuscirai a passare sopra a tutti i capricci di minor conto, alle terrene difficoltà e alle delicatezze del sentimento, superando tutti gli scrupoli relativi all’intensità, alla forza o alla fallibità delle tue personali inclinazioni, proverai allora l’urgente bisogno di con cludere questa unione.
Davvero?
dissi asciutta; e osservando le sue fattezze, belle nella loro armonia, ma stranamente impressionanti nella loro severità, e la sua fronte, imperiosa, ma non aperta, i suoi occhi, luminosi, profondi, indagatori, ma non teneri, la sua figura, alta, imponente cercai di figurarmi di essere sua moglie.
No, mai!
Avrei potuto essere la sua compagna, il suo aiuto e come tale avrei potuto attraversare l’Oceano per seguirlo nel lontano Oriente e nei deserti dell’Asia; avrei potuto ammirare ed emulare il suo coraggio, la sua devozione e il suo vigore; accettare il suo dominio; sorridere senza essere infastidita alla sua indomita ambizione; separare il cristiano dall’uomo; stimare profonda mente il primo e perdonare generosamente al secondo.
Certo avrei sofferto molto, legandomi a lui soltanto in questa forma; il mio corpo sarebbe stato sottoposto a un giogo opprimente, ma almeno il mio cuore e la mia mente sarebbero stati liberi.
Il mio io non sarebbe stato intaccato e avrei conservato intatti i miei sentimenti con i quali comunicare nei momenti di sconforto. Sarebbero rimasti nella mia mente dei recessi soltanto miei, nei quali nessun altro sarebbe penetrato; in essi i miei sentimenti si sarebbero mantenuti freschi e protetti.
La sua austerità non avrebbe potuto intaccarli né il suo passo da soldato calpestarli; come moglie, invece, sempre al suo fianco, sempre costretta, sempre domata, forzata a soffocare il fuoco della mia natura, obbligandolo ad ardere segretamente, senza mai poter lanciare un grido fino a che la fiamma prigioniera non avesse consumato giorno per giorno la mia esistenza...
no, questo sarebbe stato veramente intollerabile. Saint-John?
esclamai scuotendomi dalla lunga medita zione.
Ebbene?
rispose con indifferenza.
Te lo ripeto: sono disposta a seguirti come assistente mis sionaria, ma non come moglie; non potrei sposarti e divenire parte di te.
Devi diventare parte di me, rispose con fermezza altri menti il nostro accordo sarebbe vuoto di senso.
Come potrei io, che non ho ancora trent’anni, portare con me in India una ragazza di diciannove, che non sia mia moglie? Come potremmo restare sempre insieme talvolta in solitudine, talvolta in mezzo alle tribù selvagge, non essendo marito e moglie?
Staremmo benissimo, risposi brevemente come se fossi realmente tua sorella oppure un uomo e un pastore come te.
Tutti sanno che tu non sei mia sorella e non posso quindi presentarti come tale; tentare di farlo sarebbe provocare ingiu riosi sospetti su di te e su di me.
Del resto, sebbene tu sia dotata di una mente quadrata come quella di un uomo, hai cuore di donna e...
sarebbe impossibile. Sarebbe invece possibile, affermai con tono sdegnoso per fettamente possibile.
Ho cuore di donna, ma non per te; verso di te io provo soltanto un sentimento di amicizia, di franchezza, di fedeltà e di fratellanza, se così ti piace; il mio atteggiamento verso di te è la rispettosa sottomissione del neofita al sacerdote: nulla di più, non temere.
È proprio quello che cerco, disse, come parlando tra sé e sé è proprio quello di cui ho bisogno.
Se vi sono degli ostacoli su questa strada, dovranno essere rimossi.
Jane, non ti pentirai di avermi sposato, sii sicura di questo, noi dobbiamo sposarci.
Te lo ripeto ancora: non c’è altra via e certamente sufficiente amore seguirà il nostro matrimonio così da rendere l’unione perfetta anche ai tuoi occhi.
Disprezzo le tue idee sull’amore non potei trattenermi dal dire dopo essermi levata ritta dinanzi a lui, con le spalle alla roccia.
Disprezzo il sentimento falso che mi offri; sì, Saint-John, e disprezzo anche te, quando osi offrirmelo.
Egli mi guardò fissamente stringendo le labbra.
Non sarebbe stato facile dire se fosse rimasto sorpreso o irritato dalle mie parole: egli era capace di dominarsi completamente.
Non mi sarei mai aspettato di udire simili parole dalla tua bocca disse. Non credo di aver detto nulla che meritasse il disprezzo. Rimasi toccata dal suo tono gentile e conquistata dal suo contegno nobile e calmo.
Perdona le mie parole, Saint-John, ma è stata colpa tua se sono stata costretta a pronunziarle.
Hai toccato un argomento sul quale le nostre nature non sono d’accordo, un argomento che non potremmo mai discutere: la sola allusione all’amore è un pomo di discordia tra noi...
che accadrebbe se dovessimo affrontarne la realtà?
Cosa proveremmo?
Caro cugino, abban dona il tuo progetto di matrimonio... dimenticalo!
No, disse è un progetto lungamente accarezzato e il solo che possa darmi la certezza di conseguire i miei fini grandiosi, ma non voglio più insistere per il momento.
Domani partirò per Cambridge: ho molti amici laggiù, che desidero salutare.
Starò lontano quattro notti; in questo spazio di tempo rifletti sulla mia proposta, e non dimenticare che se la respingerai, non respingerai me, ma Dio.
Per mezzo mio, egli ti affiderà una nobile missione e soltanto come mia moglie potrai compierla.
Rifiutando di sposarmi, condannerai te stessa per sempre ad un’esistenza di egoistica tranquillità e di sterile oscurità.
Bada che in tal caso sarai posta tra coloro che hanno rinnegato la fede e che sono peggiori degli infedeli stessi!
Aveva finito.
Allontanando lo sguardo da me, ancora una volta guardò il fiume, guardò le colline.
Ma questa volta i suoi sentimenti erano rinchiusi nel suo cuore; non ero degna di sentirli esprimere.
Mentre tornavo verso casa al suo fianco, potei leggere chiaramente nel suo silenzio ciò che provava per me: il disappunto di una natura austera e dispotica, che aveva incontrato resistenza dove si aspettava sottomissione, la disapprovazione di un freddo, inflessibile giudice, che aveva scoperto in un altro essere sentimenti e opinioni per i quali non poteva provare simpatia; in altre parole un uomo che avrebbe desiderato costringermi all’obbedienza e che soltanto in virtù del suo spirito di cristiana rassegnazione sopportava pazientemente la mia perversità e mi concedeva un lungo periodo di tempo per riflettere e per pentirmi.
Quella sera, dopo che ebbe baciato le sue sorelle, egli cre dette meglio dimenticarsi anche di stringermi la mano e salì in silenzio nella sua camera.
Sebbene non lo amassi, provavo per lui una sincera amicizia e fui urtata da quella voluta omissione; fui tanto urtata, che alcune lacrime mi scesero sul viso.
Vedo che tu e Saint-John vi siete parlati durante la passeggia ta alla brughiera disse Diana.
Raggiungilo, Jane, egli ti aspetta nel corridoio e sono certa che tutto si accomoderà.
Non sono molto orgogliosa in circostanze del genere: pen sando alla mia felicità piuttosto che alla fierezza, corsi da lui.
Egli era immobile ai piedi delle scale. Buonanotte, Saint-John dissi.
Buonanotte, Jane rispose calmo.
Ed ora diamoci la mano aggiunsi.
Che pressione fredda e leggera impresse alle mie dita!
Egli era profondamente dispiaciuto di quanto era accaduto quel giorno, la cordialità non poteva scaldarlo né le lacrime commuoverlo.
Non c’era possibilità di una felice riconciliazione, di un sorriso affettuoso o di una parola generosa; come cristiano era paziente e placido, e quando gli domandai se mi avesse perdonato, mi rispose che non soleva rammentarsi delle ingiurie; non aveva nulla da perdonare, poiché non era stato offeso.
Con queste parole, si allontanò.
Avrei preferito che mi avesse gettato a terra.
Capitolo XXXV Non partì per Cambridge il giorno seguente: differì la par tenza di una settimana e in quel tempo mi fece sentire quale dura punizione poteva infliggere un uomo buono, ma duro, coscienzioso e implacabile, quando si ritiene offeso.
Senza un solo atto di aperta ostilità, senza una parola di rimprovero, egli si studiava di convincermi che avevo superato i limiti della sua tolleranza.
Non che Saint-John nutrisse uno spirito vendicativo o che volesse torcermi un capello, se fosse stato in suo potere di far lo.
Per natura e per princìpi, egli era superiore al meschino sentimento della vendetta; egli mi aveva già perdonata di aver respinto il suo amore, ma non aveva dimenticato le mie parole; e credo che non le avrà dimenticate per tutta la sua vita.
Vedevo nei suoi occhi, quando si rivolgeva verso di me, che quelle parole stavano scritte nell’aria tra lui e me, e sebbene io non parlassi, esse risuonavano alle sue orecchie col suono della mia voce, mentre la loro eco mi riportava la sua risposta.
Non evitava di parlare con me; anzi, ogni mattina mi invi tava come sempre presso la sua scrivania e temo che l’uomo corruttibile che era in lui provasse un piacere, non condiviso dal puro cristiano, a mostrare con quanta abilità era in grado, parlando e comportandosi come al solito, di togliere ad ogni frase e ad ogni parola quell’interesse e quell’attrattiva che un tempo contribuivano a dare un particolare fascino e un tono di austerità al suo modo di esprimersi e ai suoi modi.
Per me egli non era più un uomo di carne, ma di marmo; il suo occhio era una fredda, livida gemma azzurra, la sua lingua uno strumento per articolare le parole e null’altro.
Tutto questo era per me una tortura, una raffinata, dolorosa tortura.
Mi sentivo sempre in uno stato di ardente indignazione, come sconvolta da un profondo turbamento che mi urtava e mi opprimeva.
Sentivo che, se fossi divenuta sua moglie, quell’uomo buono, puro come una sorgente nascosta tra le rocce, avrebbe potuto uccidermi, senza far uscire una stilla di sangue dalle mie vene e senza che la sua coscienza cristallina ne provasse il minimo rimorso.
Mi resi conto di questo ogni volta che cercai di riconciliarmi con lui.
Nessuna pietà venne incontro alla mia pietà.
Egli era capace di non soffrire per il mio allontanamento e di non desiderare una riconciliazione, e sebbene, più di una volta, le mie lacrime avessero bagnato la pagina su cui ambedue eravamo curvi, esse non producevano su di lui maggior effetto che se il suo cuore fosse stato di pietra o di metallo.
In quei giorni, inoltre, era più affettuoso del solito con le sue sorelle; temeva che la sua freddezza non fosse sufficiente a convincermi che mi aveva bandita e voleva rafforzare questo mio atteggiamento con la forza del contrasto: sono certa che agiva così, non per malvagità, ma per principio.
La sera che precedette la sua partenza, lo vidi passeggiare solo in giardino e ricordandomi che quest’uomo, ora così lontano da me, mi aveva una volta salvato la vita e che inoltre eravamo anche parenti, fui spinta a tentare per l’ultima volta di riconquistare la sua amicizia.
Uscii di casa e mi avvicinai a lui, che era in quel momento appoggiato al cancello.
Saint-John, dissi sono infelice perché tu sei ancora in collera con me.
Cerchiamo di essere amici.
Spero che noi siamo amici rispose freddamente, continuan do a contemplare la luna.
No, Saint-John, non siamo più amici come prima, e tu lo sai.
Non lo siamo?
Non è vero.
Da parte mia ti auguro ogni bene.
Ti credo, Saint-John, perché sono sicura che tu non saresti capace di augurare male ad alcuno, ma come tua cugina desi dero un affetto più profondo della universale filantropia, che tu estendi agli estranei.
Naturalmente, egli disse il tuo desiderio è legittimo, ma io sono ben lontano dal considerarti un’estranea.
Queste parole, pronunciate in tono tranquillo e freddo, mi mortificarono e mi offesero.
Se mi fossi lasciata trascinare dall’or goglio e dalla collera, lo avrei immediatamente lasciato, ma vi era in me qualcosa di più forte di quei sentimenti. Veneravo profondamente il talento e i princìpi di mio cugino e la sua amicizia era per me assai importante e perderla sarebbe stato per me molto doloroso.
Non volevo quindi rinunciare così presto al tentativo di riconquistarla.
Dobbiamo separarci così, Saint-John?
E quando partirai per l’India, mi lascerai senza una parola più gentile di quelle che hai testé pronunciate?
A questo punto egli smise di contemplare la luna e si rivolse a me.
Quando partirò per l’India, Jane, ti lascerò?
Come!
Non verrai con me?
Mi hai detto che non potrò venire, se non diverrò tua moglie.
E davvero non vuoi sposarmi?
Persisti nella tua deci sione?
Non puoi immaginare, lettore, quale senso di terrore questi individui freddi sappiano immettere nel gelo delle loro domande! La loro collera è simile al precipitare di una valanga e il loro disappunto fa pensare all’improvviso frangersi di un oceano ghiacciato.
No, Saint-John, non ti sposerò.
Persisto nella mia determi nazione.
La valanga si era smossa ed era scesa ancora un poco; ma non era ancora piombata a valle.
Di nuovo rifiuti?
domandò.
Prima perché non mi amavi; ora perché mi odi.
Se ti sposassi mi uccideresti. Mi stai già uccidendo.
Le sue labbra e le sue guance impallidirono.
Ti ucciderei, ti sto già uccidendo!
Non è lecito pronunciare simili parole: sono violente, insincere e indegne di una donna.
Esse rivelano una mente sconvolta e meritano un severo rimprovero, sono imperdonabili, ma è dovere del cristiano perdonare al suo simile settantasette volte.
Era finita.
Mentre cercavo di cancellare dalla sua mente le tracce delle mie precedenti offese, vi avevo impresso un altro profondo segno; e lo avevo impresso a fuoco.
Ora, dissi mi odierai.
È inutile che io tenti di riconciliarmi con te; mi accorgo che mi sarai sempre nemico. Queste parole non furono che un nuovo colpo per lui, forse il peggiore, poiché racchiudevano la verità.
Le sue labbra pallide si contrassero in un fuggevole spasmo, e mi resi conto di quale ira terribile avessi suscitato in lui.
Il mio cuore batteva forte.
Interpreti male le mie parole dissi afferrandogli la mano.
Non ho alcuna intenzione di addolorarti o di offenderti.
Sorrise amaramente e liberò bruscamente la sua mano dalla mia.
Ora, disse, dopo una breve pausa ritratteresti la tua parola e non verresti più in India del tutto, presumo.
Certo che verrò, ma come tua assistente risposi.
Vi fu un lungo silenzio.
Non saprei dire quale lotta si com battesse in lui, in quel momento, tra la Natura e la Grazia: un bagliore strano brillava nei suoi occhi e un’ombra insolita velava il suo volto.
Finalmente si decise a parlare.
Ti ho già dimostrato come sia assurdo che una donna della tua età accompagni all’estero un giovane come me.
Te ne ho parlato in modo tale che non era più il caso di ritornare sull’ar gomento.
Mi dispiace per te che tu abbia voluto insistere.
Lo interruppi, poiché tutto quanto suonava come un rim provero mi dava coraggio.
Ritrova il tuo abituale buon senso, Saint-John, perché in questo momento stai sragionando.
Pretendi di essere offeso per quanto ti ho detto, ma non lo sei, poiché, col tuo spirito superiore, non puoi ingannarti sulle mie intenzioni.
Lo ripeto, sarò la tua assistente, se vorrai, ma non sarò mai tua moglie.
Egli impallidì nuovamente, ma come prima controllò perfetta mente i suoi sentimenti.
Rispose enfaticamente, ma con calma: Un’assistente che non sia mia moglie non potrà mai venire con me. Ma, se sei sincera nella tua offerta, parlerò a un missio nario, in città, la cui moglie ha bisogno di un’assistente.
Il tuo patrimonio ti renderà indipendente dagli aiuti finanziari della missione e tu potrai risparmiarti la vergogna di mancare di parola e di disertare l’esercito, nel quale ti eri impegnata di servire.
Ora, come il lettore sa, non avevo pronunciato mai alcuna promessa, né avevo preso alcun impegno e le sue parole erano veramente troppo dure e troppo autoritarie.
Non si tratta di disonore né di mancata promessa e tanto meno di diserzione.
Non mi sento minimamente obbligata a recarmi in India, tanto meno con estranei.
In tua compagnia mi sarei arrischiata a partire perché ti ammiro, ho fiducia in te e, come una sorella, ti amo; ma sono convinta che in ogni caso, con chiunque io andassi, non vivrei a lungo in quel clima.
Ah!
Tu hai paura di te stessa disse facendo un smorfia.
Certo.
Dio non mi ha dato la vita perché la gettassi via; e il fare quello che tu desidereresti, credo equivarrebbe ad un sui cidio.
Del resto, prima di decidermi a lasciare definitivamente l’Inghilterra, vorrei essere sicura di non essere più utile rimanendo qui che non partendo.
Cosa vuoi dire?
Sarebbe inutile tentare di spiegare: è questo un punto sul quale ho avuto per molto tempo dubbi assai penosi e non potrei partire prima di averli rimossi.
So dove volge il tuo cuore e a cosa si attacca.
L’oggetto che lo interessa è illegale ed empio.
Da molto avresti dovuto allontanarlo da te e dovresti arrossire nell’alludervi.
Non stai pensando al signor Rochester?
Era vero. Confessai rimanendo in silenzio.
Vorresti andare a cercarlo?
Bisogna che sappia cosa è accaduto di lui.
Non mi rimane che ricordarmi di te nelle mie preghiere e pregare Iddio che, con la sua immensa misericordia, non faccia di te una reproba.
Credevo di aver trovato un’eletta dal Signore.
Ma Iddio non vede con gli occhi degli uomini.
Sia fatta la Sua volontà!
Aprì il cancello e si allontanò nella valle, scomparendo rapi damente alla mia vista. Rientrando in sala trovai Diana in atteggiamento pensieroso, presso la finestra.
Diana era lievemente più alta di me, posò la mano sulla mia spalla e, fissandomi, esaminò il mio volto.
Jane, disse in questi giorni ti vedo sempre pallida e agitata.
Sono certa che vi è una ragione.
Dimmi cosa sta succedendo fra te e Saint-John.
Vi ho visti dalla finestra; scusami se mi comporto come una spia, ma è da molto che vorrei sapere qualcosa; Saint John è così strano...
Si interruppe e poiché io non parlavo, riprese: Sono sicura che mio fratello accarezza qualche idea nei tuoi riguardi e per qualche tempo ha dimostrato verso di te una premura quale non aveva mai avuto verso nessun’altra...
a qual fine? Io vorrei che egli ti amasse... ti ama, Jane?.
Presi la sua mano fredda e la posai sulla mia fronte ardente. No, Diana, affatto.
E allora perché ti segue sempre con gli occhi, cerca di rima nere spesso solo con te, e ti vuole continuamente al suo fianco?
Mary ed io abbiamo pensato che egli volesse sposarti.
Infatti, egli mi ha chiesto di divenire sua moglie.
Diana batté le mani.
Questo è proprio quello che spera vamo!
E tu vorrai sposarlo, vero, Jane?
Egli così rimarrà in Inghilterra.
Nemmeno per sogno, Diana; il suo solo desiderio, sposan domi, è di procurarsi una compagna che collabori con lui nella sua missione in India.
Cosa?
Egli vuole che tu vada in India con lui?
Sì.
Che follia! esclamò.
Non resisteresti tre mesi, laggiù, ne sono certa.
Tu non andrai; non avrai per caso acconsentito, Jane?
Ho rifiutato di sposarlo... E per conseguenza si è indispettito? Profondamente.
Egli non mi perdonerà mai, temo; eppure gli avevo proposto di accompagnarlo come una sorella.
Sarebbe un’altra pazzia, Jane!
Pensa alla fatica e ai disagi di sopportare una fatica incessante che uccide anche gli individui più forti; e tu sei debole, Jane.
Saint-John, tu lo conosci, ti chie derebbe l’impossibile, non ti permetterebbe di riposare neppure nelle ore calde; purtroppo mi sono accorta che tu cedi sempre alla sua volontà.
Mi stupisce che tu abbia trovato il coraggio di dirgli di no.
Non lo ami, Jane?
Non come marito. Eppure è un bell’uomo.
Ed io, Diana, sono così scialba.
Non andiamo quindi bene l’uno per l’altra.
Scialba!
Tu?
Tutt’altro.
Sei troppo graziosa, e troppo buona per essere bruciata viva a Calcutta.
E nuovamente mi scongiurò di mettere da parte l’idea di seguire suo fratello.
Devo rinunziarvi risposi poiché, quando poco fa gli ripetei la mia offerta di seguirlo come assistente, rimase scandalizzato della mia mancanza di modestia.
Si mostrava convinto che io avessi commesso un’azione sconveniente nel proporgli di accom pagnarlo senza prima essere divenuta sua moglie; come se non avessi per prima cercato di trovare in lui un fratello e non lo avessi abitualmente considerato come tale.
Jane, cosa ti fa dire che egli non ti ama?
Vorrei che tu stessa potessi udirlo parlare di questo argo mento.
Egli ha ripetutamente spiegato che non è per se stesso, bensì per la sua missione, che desiderava sposarmi.
Mi ha anche detto che io non sono fatta per l’amore, ma per il lavoro, il che è certamente vero. Ma, secondo me, se non sono fatta per l’amore, ne deriva che non sono fatta neanche per il matrimonio.
Non sarebbe strano essere legata per tutta la vita ad un uomo che non vedesse in me altro che un utile strumento?
Insopportabile... innaturale... fuori da ogni dubbio.
E poi, continuai sebbene io abbia soltanto un affetto fraterno per lui, essendo costretta a divenire sua moglie, potrei pensare alla possibilità di concepire per lui un amore strano e torturante, perché egli è un uomo di genio e sovente vi è nel suo sguardo, nei suoi modi e nella sua conversazione una particola re, quasi eroica, grandezza.
In tal caso la mia sorte diverrebbe indicibilmente infelice.
Egli non vorrebbe che io lo amassi e se io mostrassi i miei sentimenti, egli mi convincerebbe che essi sono cosa superflua, da lui non richiesta e a me non conveniente.
So che sarebbe così.
Eppure, Saint-John è buono disse Diana.
È buono e grande, ma dimentica, nella sua grandezza, i sen timenti e le aspirazioni di coloro che sono su un piano inferiore al suo.
È meglio quindi che essi stiano lontani da lui; altrimenti egli finirebbe col calpestarli.
Ecco che viene!
Ti lascio, Diana.
Vedendolo entrare dal giardino, corsi su per le scale.
Ma a cena fui costretta ad incontrarmi nuovamente con lui.
Egli si mostrò calmo come al solito.
Pensavo che non mi avrebbe neppure rivolta la parola ed ero certa che avesse rinunciato ai suoi progetti di matrimonio; mi accorsi invece di essermi sba gliata.
Egli si rivolse a me come se nulla fosse, con il suo com portamento abituale di quegli ultimi tempi, un comportamento scrupolosamente educato.
Senza dubbio aveva invocato l’aiuto dello Spirito Santo per dominare la collera che lo sconvolgeva ed ora credeva di avermi perdonata una volta di più.
Come lettura serale, scelse il ventunesimo capitolo dell’Apo calisse.
Era sempre piacevole ascoltarlo e seguire le parole della Bibbia che uscivano dalle sue labbra; mai in altre occasioni la sua voce risuonava così dolce e solenne ad un tempo, mai il suo atteggiamento era così imponente nella sua nobile semplicità, come quando riferiva il messaggio di Dio; quella sera la sua voce aveva un tono più solenne del solito e le sue movenze erano teatrali .
Aprì la grande, vecchia Bibbia, e scorrendone le pagine descrisse la visione del nuovo cielo e della nuova terra e disse come Dio sarebbe venuto a fianco degli uomini, come avrebbe asciugato le lacrime dai loro occhi e promesso che un giorno non vi sarebbe stata più morte, né dolori, né pianto, perché il mondo, così come noi lo conosciamo, sarebbe scomparso.
Le parole che seguirono mi colpirono stranamente, spe cialmente quando mi accorsi che nel pronunciarle, con voce indescrivibilmente alterata, egli si rivolgeva a me. Colui che verrà sarà erede di tutte le cose; ed io sarò il Dio suo ed egli sarà mio figlio.
Ma lesse lentamente, distaccando le sillabe i timidi, gli increduli, avranno il loro posto nel lago di fuoco e di lava, che è la seconda morte.
Da quel momento capii quale fosse il destino che Saint-John temeva mi fosse riservato.
Un calmo, controllato trionfo, misto ad una voluta severità, sottolineò la lettura degli ultimi versi del capitolo.
Egli era convin to che il suo nome fosse già scritto nel libro della vita dell’Agnello divino e aspettava l’ora in cui sarebbe stato ammesso alla città della gloria; là non vi è bisogno di sole o di luna poiché tutto si illumina al cospetto di Dio e l’Agnello stesso è luce.
Nella preghiera che seguì la lettura del capitolo, egli spiegò tutta la sua energia e il suo zelo; era ardente nella lotta a fianco di Dio e la concludeva con una conquista.
Supplicava forza per i cuori deboli, una guida per gli smarriti, un ritorno, anche all’ora estrema, per coloro che erano stati fuorviati dalle tentazioni del mondo e della carne.
Egli chiedeva, implorava, invocava una spada di fuoco.
L’ardore mistico è sempre solenne; dapprima, mentre ascoltavo la preghiera, ero attonita, poi, a mano a mano che il suo tono si faceva più alto, ne rimanevo sempre più com mossa, e alla fine ebbi paura.
Egli sentiva così sinceramente la grandezza e la sincerità di quanto veniva dicendo, che quanti lo ascoltavano non potevano non approvarlo, non potevano non sentire allo stesso modo.
Terminata la preghiera, ci accomiatammo da lui; egli doveva partire molto presto il mattino seguente.
Mary e Diana lo abbrac ciarono ed uscirono; mi pare che egli stesso le avesse pregate di allontanarsi; gli porsi la mano e gli augurai un felice viaggio.
Grazie, Jane.
Come ho detto, ritornerò da Cambridge tra quindici giorni; hai quindi tempo per prendere una decisione.
Se ascoltassi l’orgoglio umano, non ti parlerei più di matrimonio, ma io seguo il mio dovere e tengo ben fermo davanti a me il mio primo scopo: fare il possibile per la gloria di Dio.
Il mio Maestro è paziente e io pure lo sarò.
Non voglio abbandonarti alla perdizione come un vascello maledetto; pentiti e decidi fino a quando sei in tempo.
Rammentati che ci è ordinato di lavorare fino a che dura il giorno, perché la notte si avvicina ed allora nessun uomo può più lavorare.
Ricordati il destino degli dèi pagani che vollero tutte le gioie di questa vita terrena. Iddio ti dà la forza di scegliere la parte migliore che nessuno ti potrà mai portare via!
Mi pose la mano sul capo, pronunciando le ultime parole.
Ave va parlato con veemenza e con dolcezza; il suo sguardo non era quello di un innamorato che contempla l’amata, ma quello di un pastore che richiama la pecorella smarrita o piuttosto dell’angelo che custodisce l’anima che gli è stata affidata.
Tutti gli uomini di genio, abbiano o no sentimento, siano zelanti o despoti, purché siano sinceri, hanno momenti sublimi, nei quali soggiogano e dominano.
Sentii per Saint-John una così ardente venerazione, che mi trovai d’un tratto a quel traguardo che per tanto tempo avevo evitato.
Fui tentata di rinunciare a lottare contro di lui, di lasciarmi trascinare dal torrente della sua volontà e di sacrificare la mia vita.
Mi sentivo dominata da lui, quasi come ero stata dominata altre volte, in un modo diverso, da un’altra persona.
Ero pazza tanto allora come ora.
Cedere allora sarebbe stato un errore di principio; cedere ora sarebbe stato un errore di giudizio.
Me ne rendo conto ora che posso guardare quella crisi attraverso il sereno diaframma del tempo; allora non avevo coscienza della mia follia.
Mi sentivo impotente sotto l’influsso di quel sacerdote.
Dimenticavo la mia riluttanza, i miei timori svanivano, la mia volontà era paralizzata. L’Impossibile il mio matrimonio con Saint-John diveniva d’un tratto il Possibile.
Tutto cambiava in un istante con una svolta improvvisa.
La Religione chiamava, gli Angeli mi attiravano a sé, Dio comandava, la vita si svolgeva dinanzi a me come un rotolo di pergamena, i cancelli della morte si aprivano, mostrandomi l’al di là, mi pareva che per essere sicura e felice, avrei dovuto sacrificare ogni bene terreno in un attimo.
L’oscura stanza era piena di visioni.
Non potresti deciderti ora?
chiese il missionario.
La doman da era stata posta con tono garbato; egli mi attirò a sé con gen tilezza.
Oh! Che dolcezza!
Come essa è più potente della forza!
Avrei potuto resistere all’ira di Saint-John; mi piegavo come un giunco alla sua gentilezza.
Eppure sapevo che, se mi fossi piega ta, un giorno mi sarei pentita.
La sua natura non era mutata in un’ora di solenne preghiera, si era soltanto elevata.
Potrei decidermi se fossi certa, risposi se fossi convinta che tale è la volontà di Dio, potrei giurare di divenire tua moglie...
accada quello che accada!
Le mie preghiere sono esaudite?
esclamò Saint-John, premendo maggiormente la mano sulla mia testa, come per rivendicare il proprio diritto: mi circondò col braccio, come se mi amasse .
Lottavo contro l’oscurità che mi ottenebra va come se dense nubi avvolgessero la mia mente.
Desideravo sinceramente, ardentemente, profondamente fare il mio dovere e soltanto questo.
Mostrami, mostrami il cammino!
imploravo al Cielo.
Ero più che mai eccitata e il lettore giudicherà se ciò che avvenne dopo fu effetto del mio eccitamento.
La casa era silenziosa, perché credo che, all’infuori di Saint John e di me, tutti si erano ritirati a dormire.
La candela stava spegnendosi, la stanza era illuminata dalla luna.
Il mio cuore batteva veloce e affannoso: ne udivo i palpiti.
Ad un tratto si arrestò nel momento in cui un’inesprimibile sensazione mi scosse e mi attraversò tutta dalla testa ai piedi, una sensazione che non somigliava ad una scossa elettrica, ma che era altrettanto acuta, insolita e violenta; essa agì sui miei sensi come se prima d’allora fossero stati immersi in un torpore, dal quale venivano scossi ed obbligati a svegliarsi.
Essi si destarono ansiosi, gli occhi e le orecchie tesi, mentre la carne fremeva nelle mie membra.
Cosa hai sentito?
Cosa hai visto?
chiese Saint-John.
Non avevo visto nulla, avevo sentito soltanto una voce che chiamava da lontano: Jane!
Jane! Jane!
e null’altro.
Oh Dio!
Cos’è?
mormorai.
Avrei dovuto dire Dov’è?, perché la voce non sembrava provenire dalla stanza, né dalla casa, né dal giardino, non pro veniva dal cielo, né dalla terra, né da sottoterra.
L’avevo sentita; dove e come mi sarebbe stato impossibile dire!
Eppure era la voce di un essere umano, una voce familiare, una voce amata e ben presente alla mia mente, la voce di Edward Fairfax Rochester; era una voce dolorosa, selvaggia, eterea, supplicante.
Vengo!
gridai.
Aspettami!
Vengo!
Corsi alla porta e guardai nel corridoio: era buio.
Uscii nel giardino: era deserto.
Dove sei? esclamai.
L’eco delle colline ripeté: Dove sei?.
Rimasi ad ascoltare.
Il vento stormiva tra gli abeti, dolcemente.
Tutto era solitudine e silenzio notturno. Bando alle superstizioni!
commentai, vedendo un’ombra nera levarsi dai cespugli presso il cancello. Non è un inganno, né un magico effetto della tua potenza, è opera della natura.
Essa si è destata e non ha compiuto alcun miracolo, bensì soltanto quanto stava in lei di fare.
Mi allontanai da Saint-John che mi aveva seguita e voleva trattenermi.
Era il momento per me di prendere il sopravvento.
La mia volontà era in gioco e non mancava certo di forze.
Gli proibii di pormi domande o di farmi osservazioni e gli chiesi di lasciarmi sola, dovevo e volevo restare sola.
Egli obbedì.
Quando vi è sufficiente energia per comandare, l’obbedienza non si fa aspettare. Salii nella mia camera e mi chiusi dentro.
Inginoc chiatami, pregai alla mia maniera, una maniera molto diversa da quella di Saint-John, ma altrettanto efficace.
Mi sembrava di avvicinarmi molto al Puro Spirito e la mia anima, prostrata ai suoi piedi, gli esprimeva una sconfinata gratitudine.
Terminata la preghiera di ringraziamento, mi alzai, presi una decisione, e mi coricai senza incertezze e con le idee chiare, ansiosa che si facesse giorno.
Capitolo XXXVI Mi alzai alle prime luci dell’alba.
Per un’ora o due fui occupata a riassettare la mia stanza, gli armadi, i cassetti, desiderando che tutto rimanesse in ordine, durante la mia breve assenza.
Mentre ero così occupata, udii Saint-John che usciva dalla sua camera.
Egli si fermò davanti alla mia porta; temevo che bussasse, invece fece passare sotto la porta un pezzetto di carta che mi affrettai a rendere.
Vi erano scritte queste parole: Mi hai lasciato improvvisamente ieri sera.
Se fossi rimasta un momento di più, avresti posato la tua mano sulla croce del Cristia no e sulla corona dell’angelo.
Mi aspetto una tua decisione al mio ritorno tra quindici giorni.
Nel frattempo, veglia e prega per non essere indotta in tentazione: lo spirito, credo, è ben disposto, ma la carne è debole.
Pregherò per te ad ogni ora.
Tuo, Saint-John.
Il mio spirito risposi mentalmente vuole fare il bene e la mia carne spero sia forte abbastanza per adempiere la volontà del Cielo, una volta che essa sia ben chiara nella mia mente.
In ogni caso, sarò abbastanza forte per uscire dalle nubi e trovare la luce della certezza.
Benché fosse il primo di giugno, la mattina era fredda e nuvo losa; la pioggia batteva sui vetri della mia camera. Udii aprirsi la porta principale della casa e dalla mia finestra lo vidi uscire e attraversare il giardino.
Affondando nelle pozzanghere, si inoltrò per la strada di Whitcross, dove avrebbe trovato la carrozza.
Tra poche ore seguirò la tua stessa strada, cugino, pensai anch’io avrò una carrozza che mi aspetterà a Whitcross.
Anch’io ho qualcuno da vedere, qualcuno con cui parlare prima di lasciare l’Inghilterra per sempre.
Mancavano ancora due ore alla colazione.
Trascorsi questo tempo passeggiando su e giù per la mia camera, meditando sull’avvenimento che mi aveva fatto prendere quella risoluzio ne.
Richiamavo alla mia mente la strana sensazione che avevo provato e mi riusciva facile ricordarla, con tutto quanto vi era di misterioso in essa. Ricordavo la voce e mi domandavo da dove potesse essere venuta, ma sempre invano; mi pareva che fosse risuonata dentro di me e non nel mondo esterno.
Mi dicevo che poteva essere stata un’impressione nervosa, un’illusione forse, ma non potevo crederlo; forse era piuttosto un’ispirazione.
Quel meraviglioso urto di sentimenti era stato come il terremoto che aveva scosso le fondamenta delle prigioni di San Paolo e Sila; aveva aperto la porta della prigione in cui era rinchiusa l’anima mia; l’aveva liberata dalle catene, l’aveva strappata al sonno ed essa si era levata tremante, ansiosa e stupita; altre tre volte il grido era risuonato alle mie orecchie atterrite, nel mio cuore sconvolto, penetrando il mio spirito, che non aveva provato né spavento né sorpresa, ma aveva esultato nella gioia di aver avuto il privilegio di compiere con successo lo sforzo necessario per liberarsi del peso della carne.
Fra pochi giorni dissi fra me a conclusione delle mie medi tazioni saprò qualcosa di colui, la cui voce mi chiamò la notte scorsa.
Le lettere si sono dimostrate inutili... affronterò io stessa la ricerca.
A colazione annunciai a Diana e Mary che partivo e che sarei stata assente al massimo quattro giorni.
Sola, Jane?
mi chiesero.
Sì; vado a vedere o a cercare notizie di un amico per il quale sono da tempo in pensiero. Esse erano convinte, da quanto io avevo spesso affermato, che non avessi amici all’infuori di loro.
Tuttavia, con la loro abi tuale delicatezza, si astennero da qualsiasi commento; soltanto Diana mi domandò se fossi sicura di stare abbastanza bene per mettermi in viaggio.
Osservò che ero molto pallida.
Risposi che nulla mi faceva soffrire quanto l’ansietà, dalla quale speravo di poter presto liberarmi.
Mi fu facile fare gli ultimi preparativi, non essendo mole stata da domande o da insinuazioni.
Avendo già spiegato loro che non mi era possibile essere esplicita sui miei piani, esse si adattarono con molto tatto e con molta saggezza a rispettare il silenzio di cui mi ero circondata, concedendomi il privilegio di agire liberamente, allo stesso modo come io l’avrei concesso loro in analoghe circostanze.
Lasciai Moor House verso le tre e poco dopo le quattro ero presso il pilastro di Whitcross, ad aspettare l’arrivo della carroz za che mi avrebbe condotta a Thornfield.
Nel silenzio di quelle strade solitarie e di quelle colline deserte, potei udire il rumore delle ruote, quando ancora era lontana.
Era la stessa carrozza dalla quale, un anno prima, ero scesa una sera d’estate in quello stesso luogo, desolata, senza speranza e senza uno scopo per la mia esistenza! La carrozza si fermò al mio cenno e vi entrai, senza questa volta aver bisogno di dare la mia intera fortuna per ottenere un posto.
Nuovamente sulla strada di Thornfield, mi sentii come un piccione viaggiatore che torna a casa.
Il viaggio durava trentasei ore.
Ero partita da Whitcross un martedì dopo pranzo e il giovedì mattina il cocchiere si ferma va ad abbeverare i cavalli a un albergo lungo la strada, in uno scenario di verdi cespugli, di vasti campi e di colline a pascolo .
Era un paesaggio che mi era familiare; ero certa di essere vicina alla meta.
Quanto dista Thornfield da qui?
chiesi a uno stalliere.
Esattamente due miglia, signora mia, attraverso i campi.
Il mio viaggio è finito pensai.
Scesi dalla carrozza, affidai il baule allo stalliere, pregandolo di tenerlo in deposito fino a quando non glielo avrei chiesto, pagai il viaggio, diedi la mancia al cocchiere e mi allontanai; il sole brillava sull’insegna dell’al bergo e potei leggere Alle armi dei Rochester scritto a lettere d’oro.
Il mio cuore ebbe un sussulto: ero già sulle terre del mio Signore, ma subito un pensiero attraversò la mia mente.
Forse il tuo Signore ha già attraversato la Manica, ed anche se fosse ancora a Thornfield Hall, verso la quale ti stai affrettando, chi è vicino a lui? La moglie pazza, e tu non hai nulla da dividere con lui, non oseresti neppure parlargli e neppure vederlo; stai facendo una strada inutile, non andare, chiedi piuttosto infor mazioni alla gente dell’albergo che potranno dirti quello che vuoi sapere e potranno risolvere subito i tuoi dubbi.
Torna da quell’uomo e chiedigli se il signor Rochester è a casa.
Era un pensiero ragionevole e tuttavia non potevo decider mi a seguirlo.
Temevo di ricevere una risposta che mi avrebbe immersa nella disperazione.
Prolungare il dubbio equivaleva a prolungare la speranza nella cui luce avrei potuto vedere ancora una volta la villa.
Davanti a me stavano le staccionate che avevo varcate la mattina in cui, sorda, cieca, barcollante, con una furia vendicatrice che mi divorava, avevo lasciato Thornfield.
Ben sapevo quale strada prendere, adesso. Come camminavo velo ce!
Come correvo!
Come guardavo davanti a me per scorgere i boschi che mi erano familiari! Con quale emozione salutavo gli alberi, i prati, le colline!
Finalmente mi apparvero i boschi scuri, rifugio di cornacchie; un improvviso gracchiare ruppe il silenzio mattutino.
Uno stra no piacere si impadroniva di me e mi faceva affrettare il passo.
Traversai ancora un campo, seguii un sentiero e intravvidi i muri della corte e i fabbricati che si trovavano dietro la villa; la casa era ancora nascosta dal bosco.
Voglio vederla prima di facciata, decisi dalla parte dove l’intera costruzione colpisce chi arriva con la sua imponente nobiltà, e dove posso scorgere la finestra del mio Signore: forse egli vi sarà affacciato...
Si alza sempre di buon’ora: forse sta passeggiando nel frutteto, oppure nell’aia che sta di fronte.
Potrei scorgerlo da un momento all’altro! Non sarei così pazza da corrergli incontro? Non saprei dirlo, non ne sono sicura.
E se lo facessi?
Cosa accadrebbe? Dio lo benedica!
Cosa accadrebbe?
Chi ne soffrirebbe se io provassi ancora una volta la felicità che il suo sguardo sa darmi? Io deliro; forse in questo momento egli sta guardando il sole che sorge sui Pirenei o sui tranquilli mari del sud. Avevo rasentato il basso muro del frutteto e girato l’angolo.
Vi era in quel punto un cancello che immetteva nei prati, ai cui lati sorgevano due pilastri di pietra sormontati da due gros se palle. Dietro uno di quei pilastri avrei potuto contemplare tranquillamente l’intera facciata della casa.
Sporsi cautamente la testa, desiderosa di scorgere se le imposte delle camere da letto fossero aperte; da quel nascosto punto di osservazione, si poteva scorgere tutto l’edificio, i merli del tetto, le finestre, l’intera facciata.
Le cornacchie che volavano sopra la mia testa forse mi videro mentre posavo lo sguardo su quanto mi circondava.
Mi imma gino cosa avranno pensato: mi avranno creduta molto timida e cauta in un primo tempo, e ritenuta poi eccessivamente audace e sconsiderata.
Una sbirciatina dapprima, poi un lungo stupore ad occhi spalancati.
Prima nascosta, e poi di colpo in mezzo al prato, per fermarmi di fronte alla grande casa, sulla quale i miei occhi si fissarono.
Perché tanta diffidenza sulle prime?, avranno pensato le cornacchie e tanta indifferenza ora?
A questo punto è necessaria una spiegazione, lettore.
Un innamorato trova la sua bella addormentata su un sedile di muschio; egli desidera osservare il suo volto senza svegliarla.
Cammina piano piano sull’erba, cercando di non fare rumore; si ferma, avendo l’impressione che si sia mossa; fa un passo indie tro; per nulla al mondo vorrebbe essere visto.
Tutto è tranquillo; avanza di nuovo, si curva su di lei; un velo leggero ne copre i lineamenti, lo solleva e si abbassa; ora il suo occhio si prepara ad ammirare una visione di bellezza, calda e fiorente, adorabile nel sonno.
Come è ansioso il suo sguardo!
Come la contempla con ardore!
Ma d’un tratto leva tra le braccia quel corpo che prima non osava sfiorare con un dito!
Chiama ad alta voce un nome, depone a terra il fardello, e lo guarda smarrito! La chiama, la stringe, la chiama ancora, e comincia a temere che nessun suo no potrà più svegliarla. Egli credeva che il suo amore dormisse dolcemente e si accorge che lei è fredda nell’immobilità della morte.
Ed io che rivolgevo sguardi felici e timorosi a quella che un tempo era una casa, non vidi che rovine annerite dal fumo.
Non era più necessario che mi nascondessi dietro il pilastro di un cancello!
Non era necessario sbirciare attraverso le grate delle finestre, nel dubbio che la vita continuasse dietro di esse!
Non era più necessario ascoltare alle porte aperte o cercare di sentire rumore di passi sul pavimento o sulla ghiaia!
Le aiuole, i prati, i campi erano calpestati e devastati.
L’ingresso non aveva più cancelli e la facciata appariva come l’avevo veduta una volta in sogno: un muro aperto, altissimo e pericolante, perforato da finestre senza persiane, senza tetto, senza infissi, senza camini, tutto era distrutto.
E intorno regnava il silenzio della morte, la solitudine di un deserto.
Non mi meravigliai che le lettere indirizzate agli abitanti di quel luogo fossero rimaste senza risposta, come se fossero state gettate in una tomba.
Il tetro colore nero delle pietre rive lava che la villa era stata distrutta da un incendio.
Ma come era divampato? Come si era svolto il disastro?
Quali perdite, oltre alla calce, al marmo e al legno si dovevano piangere?
La vita era stata spezzata, così come le cose?
E in tal caso la vita di chi?
Terribile domanda alla quale nessuno poteva in quel momento rispondere, non un segno, non un indizio.
Camminando intorno ai muri in rovina e attraverso le stanze devastate, mi accorsi che l’incendio non doveva essere avvenuto di recente.
La neve doveva essersi posata sugli archi vuoti, la pioggia invernale doveva aver percosso quell’edificio vuoto, poiché la primavera aveva ricoperto di vegetazione quei muc chi di rovine: erba e ortiche crescevano qua e là tra le pietre e le travi cadute.
Ma adesso, dov’era l’infelice padrone di questo rudere?
In quale paese?
Chi vegliava su di lui?
I miei occhi si rivolsero involontariamente all’antico campanile della chiesa, vicino al cancello e dissi: Divide forse ora l’angusta dimora di marmo di Damer di Rochester?.
Queste domande richiedevano una risposta.
Non avrei potuto sapere qualcosa se non all’albergo e decisi di ritornarvi.
L’oste in persona mi portò la colazione in sala.
Gli dissi di chiudere la porta e di sedersi; avevo alcune domande da rivolgergli.
Non sapevo da che parte cominciare, tanto era forte in me il timore delle risposte che avrei dovuto ascoltare.
Eppure lo spettacolo che avevo testé contemplato, mi aveva in certo modo preparata ad un racconto doloroso.
Conoscete Thornfield Hall, naturalmente mi arrischiai finalmente a domandargli.
Sì, signora, vi abitai anche un tempo.
Vi abitaste?
Non quando vi ero io pensai perché il vostro volto mi è nuovo.
Ero domestico del defunto signor Rochester aggiunse.
Il defunto!
Mi sembrava di aver ricevuto in pieno il colpo, che avevo cercato di sfuggire.
Defunto?
mormorai.
È dunque morto?
Mi riferisco al padre dell’attuale signor Edward spiegò. Respirai di nuovo: il mio sangue riprese a circolare.
Del tutto rassicurata da quelle parole che il signor Edward...
il mio signor Rochester era ancora vivo, era, per dirlo come l’oste: l’attuale Signore.
Consolan ti parole!
Mi pareva che d’ora in poi avrei potuto ascoltare qualsiasi notizia, per quanto impreveduta potesse essere, con relativa calma.
Poiché non era nella tomba, avrei anche potuto apprendere, credo, che si trovava agli Antipodi.
Il signor Rochester vive ora a Thornfield Hall?
domandai, naturalmente già sicura della risposta che avrei ricevuta, ma spinta dal desiderio di differire la domanda diretta del luogo dove realmente si trovava.
No, signora, oh no!
Nessuno vive laggiù.
Suppongo che siate forestiera e che non sappiate cosa è accaduto lo scorso autun no...
Thornfield Hall è tutta una rovina, è bruciata al tempo del raccolto. Che terribile disgrazia!
Una così immensa proprietà distrutta; neppure un mobile si è salvato.
Il fuoco scoppiò nel pieno della notte e prima che arrivasse qualcuno da Millcote l’edificio era tutto in fiamme.
Fu uno spettacolo orribile, ne fui testimone io stesso.
Nel pieno della notte?
mormorai.
Sì, quella era sempre l’ora fatale a Thornfield.
Si conosce la causa dell’incendio?
domandai.
Si è cercato di indovinarla, signora.
E credo che non vi pos sano essere dubbi in proposito, signora.
Forse voi non sapete continuò avvicinando la sedia alla tavola e parlando a bassa voce che vi era rinchiusa una signora...
ma... una pazza, in quella casa? Ho saputo qualcosa di simile.
Essa era completamente segregata, signora; la gente del posto per molti anni non seppe neppure se fosse ancora in vita.
Nessuno la vide, soltanto alcune voci dicevano che vi era nascosto qualcuno nella villa; e chi fosse era difficile sapere.
Dicevano che il signor Edward l’aveva condotta seco dall’estero e qualcuno pretendeva che fosse la sua amante.
Ma l’anno scorso avvenne una cosa strana... molto strana. Temetti di ascoltare la mia stessa storia, e cercai di ricondurlo al fatto.
E quella signora? Quella signora era la moglie del signor Rochester! La verità fu scoperta in modo singolare.
Vi era una giovane signora, isti tutrice alla villa, di cui il signor Rochester...
Ma l’incendio interruppi. Ora ci arrivo, signora...
dunque, il signor Rocherster si innamorò di lei.
La servitù dice di non aver mai visto nessuno innamorato come lui, le era continuamente vicino.
Essi erano soliti guardarlo, parlo della servitù, signora, ed egli la stimava moltissimo, nessuno come lui trovava così bella quella ragazza.
Dicono che fosse piccola e sottile, come una bambina.
Io non l’ho mai vista, ma ne ho sentito parlare da Leah, la guardarobiera.
Leah le voleva bene.
Il signor Rochester aveva circa quarant’anni e la governante non ancora venti; sapete che quando gli uomini della sua età si innamorano di ragazze giovani, ne rimangono come stregati; in breve egli voleva sposarla.
Mi conterete un’altra volta questa parte della storia dissi; ora ho le mie ragioni per voler notizie sull’incendio; non si sospettò forse di quella pazza, la signora Rochester?
Appunto, signora; certamente è stata lei e nessun altro che lei a provocare l’incendio.
C’era una persona incaricata di curarsi di lei, la signora Poole, una donna abile e fidata, ma aveva un vizio, un vizio assai diffuso tra le infermiere: teneva presso di sé una bottiglia di gin e quella sera ne bevette un goccio di più.
Era scusabile perché conduceva una vita assai faticosa, ma tut tavia era pericoloso, perché dopo aver bevuto la signora Poole si addormentava e la pazza che era maligna come una strega, le prendeva le chiavi di tasca, usciva dalla sua stanza e andava a girare per la casa, commettendo tutte le azioni più insensate che le passavano per il capo.
Si dice che una volta abbia quasi bruciato il marito nel letto; io però non ne so nulla di questa storia.
Tuttavia, quella notte, diede fuoco per prima cosa alle cortine della stanza attigua alla sua, poi scese al piano di sotto, si diresse alla camera che era stata dell’istitutrice e diede fuoco al letto, che per fortuna era vuoto.
La governante era fuggita due mesi prima e il signor Rochester, che considerava quella fanciulla come la cosa più preziosa che vi fosse al mondo, non riuscì a sapere più nulla di lei; ne divenne come pazzo, paz zo di dolore; era sempre stato un uomo tranquillo, ma divenne pericoloso dopo che l’ebbe perduta.
Mandò la signora Fairfax, la direttrice di casa, da alcuni amici che abitavano lontano da qui; si preoccupò tuttavia di assegnarle una pensione vitalizia.
La signorina Adèle, una piccina che teneva con sé, fu mandata in collegio, ed egli, troncata ogni relazione, si chiuse come un eremita nella villa.
Cosa?
Non ha lasciato l’Inghilterra?
Lasciato l’Inghilterra?
No, davvero!
Egli non avrebbe volu to neppure varcare la soglia di casa; usciva soltanto di notte e girava come una fantasma fino attraverso i campi e l’orto, come se avesse perduto i sensi, e, secondo me, egli era realmente fuori di sé; non immaginate, signora, che uomo di spirito, coraggio so, intelligente egli fosse, prima di incontrare quella piccola istitutrice.
Non era come molti altri uomini, dedito al vino, alle carte, all’azzardo delle corse, e non era neppure molto bello; ma possedeva un coraggio e una fermezza di carattere come è raro trovare.
Lo conobbi ancora ragazzo e da parte mia mi sono spesso rammaricato che la signorina Eyre non fosse precipitata in mare prima di giungere a Thornfield Hall.
Allora il signor Rochester era in casa quando scoppiò l’in cendio? Sicuro! E salì nelle soffitte, quando tutto bruciava attorno, a levare dai letti i domestici e ad aiutarli egli stesso a scendere.
Tornò su per prendere la pazza, ma i domestici l’avvertirono che era sul tetto sopra gli abbaini, che agitava le braccia e lanciava degli urli che si sarebbero potuti udire a un miglio di distanza; la vidi coi miei occhi e la sentii con le mie orecchie.
Era una donna robusta, con i capelli neri e lunghi: li abbiamo visti ondeggiare tra le fiamme, mentre era lassù.
Vidi anche più volte il signor Rochester salire sul tetto passando attraverso il lucernario e l’udii chiamare: Bertha!, avvicinandosi a lei; la pazza allora lanciò un grido, spiccò un salto e un istante dopo giaceva sfracellata sul lastricato.
Morta?
Morta?
Ahimè, morta come le pietre sulle quali il suo cer vello e il suo sangue si sparsero.
Dio mio!
Avete ragione, signora: fu una cosa spaventosa!
Egli rabbrividì.
E poi?
chiesi ansiosamente.
La casa bruciò tutta e non rimase ritto che qualche rudere di muro.
Non vi morì nessun altro?
No, sebbene sarebbe stato forse meglio che qualcun’altro fosse morto!
Cosa intendete dire?
Povero signor Edward mormorò.
Non avrei mai creduto di dover vedere una cosa simile!
Qualcuno disse che fu la giusta punizione per aver tenuto segreto il suo primo matrimonio, e per aver cercato di prendere un’altra moglie, mentre la prima era ancora in vita, ma, da parte mia, ho pietà di lui.
Avete detto che è vivo, non è vero?
esclamai.
Sì, sì, è vivo; ma molti pensano che sarebbe stato meglio se non fosse sopravvissuto.
Perché?
Perché?
il sangue mi si mescolava di nuovo nelle vene.
Dov’è?
chiesi.
È in Inghilterra?
Ahimè sì, è in Inghilterra e credo che non potrà andarsene mai più; è impossibilitato a muoversi. Era per me una vera agonia e quell’uomo sembrava deciso a protrarla ancora!
Egli è completamente cieco, disse finalmente completa mente cieco...
Mi ero aspettata di peggio.
Avevo temuto che fosse pazzo.
Radunai le mie forze per chiedere che cosa avesse provocato quella disgrazia.
Il suo coraggio, signora e, diciamo pure, la sua bontà; egli non volle lasciare la casa prima che tutti non fossero usciti.
Quando finalmente si decise a scendere dalla grande scala, dopo che la signora Rochester si era gettata dal tetto, vi fu un terribile crollo ed egli fu sepolto dalle macerie.
Fu tolto dalle rovine ancora vivo, ma gravemente ferito: una trave era caduta in modo da proteggerlo in parte, ma un occhio era stato colpito e una mano così schiacciata che il signor Carter, il chirurgo, non poté fare a meno di amputargliela.
L’altro occhio era stato investito dalle fiamme e così perdette la vista anche da quello.
Ora egli è cieco, storpio e senza nessuno che si curi di lui.
Dov’è?
Dove vive?
A Ferndean, un castello in una sua tenuta a trenta miglia da qui, un luogo solitario.
Chi abita con lui?
Il vecchio John e sua moglie; non ha voluto nessun altro.
Pare che sia così abbattuto!
Avete una carrozza?
Abbiamo un carrozzino, un carrozzino molto grazioso, signora.
Che sia attaccato immediatamente e se il vostro cocchiere potrà condurmi a Ferndean, prima che sia notte, pagherò a lui e a voi il doppio di quanto siete soliti domandare.
Capitolo XXXVII Il castello di Ferndean era un’antica costruzione di modeste proporzioni e senza alcuna pretesa architettonica, nascosta in mezzo a un fitto bosco.
Ne conoscevo già l’esistenza, perché il signor Rochester ne parlava spesso e qualche volta anche vi andava.
Suo padre aveva acquistato quella tenuta per la ricca selvaggina che ne popolava i dintorni; il figlio l’avrebbe affittata volentieri, ma non era riuscito a trovare chi volesse abitarla, a causa dell’aria malsana della regione. Così il castello era rima sto inabitato e anche vuoto di mobili, ad eccezione di due o tre stanze arredate per ricevere il padrone, quando vi si recava nella stagione delle cacce.
Giunsi a Ferndean verso il tramonto di una giornata triste e ventosa, sotto una pioggerella fredda e penetrante.
L’ultimo miglio lo percorsi a piedi, dopo aver licenziato carrozza e cocchiere con la ricompensa doppia che gli avevo promesso.
Il castello rimaneva nascosto fino a brevissima distanza, tanto erano folti gli alberi del bosco che lo circondava.
Un cancello di ferro tra pilastri di granito mi indicò l’ingresso e, appena oltrepassatolo, mi trovai immersa nella semioscurità prodotta da una doppia fila di alberi.
Un sentiero erboso si apriva nella foresta in mezzo a fusti nodosi e ad archi di verzura.
Lo seguii, pensando che conducesse alla villa; ma continuava sempre, perdendosi lontano, e non si vedeva traccia né di prati né di case.
Supposi di aver sbagliato direzione e di essermi smarrita; intanto, l’oscurità della sera, unita a quella del bosco, s’addensava intorno a me.
Guardai da ogni lato, cercando un’altra via, ma non ne vidi; nessuna radura si apriva tra quei tronchi maestosi, in quell’intrico di cespugli e di fogliame.
Proseguii, e alfine il sentiero si allargò, gli alberi si fecero più radi; scorsi più avanti una cancellata, poi una casa; il buio impediva quasi di distinguerla dagli alberi, tanto i suoi muri erano scuri, umidi e verdastri.
Varcai il cancello, chiuso soltanto da un paletto, e mi trovai in un terreno circondato d’alberi piantati in semicerchio, oltre i quali infittiva il bosco.
Non vi erano fiori, né aiuole in quel recinto, ma soltanto un largo viale ricoperto di ghiaia che correva attorno a un tap peto erboso, cui faceva da sfondo la foresta buia.
La casa, vista di faccia, aveva due torrette al centro; le finestre erano strette e munite di inferriate, la porta centrale era pure angusta e con un solo gradino.
Come aveva detto il padrone della locanda Alle armi dei Rochester, era veramente un luogo desolato, e in più silenzioso come una chiesa in un giorno feriale; il fruscio della pioggia sulle foglie del bosco era il solo rumore che si udisse.
Possibile che ci sia vita, qui?
chiesi a me stessa.
Sì, c’era vita, perché a un tratto udii un rumore; la porta angusta si schiuse len tamente e nella semioscurità del crepuscolo una figura apparve sulla soglia; era un uomo, senza cappello, e stese la mano come per sentire se piovesse.
Nonostante il buio, lo riconobbi; era il mio padrone, proprio lui, Edward Fairfax Rochester.
Mi fermai, trattenendo il respiro, e l’osservai... Lo esaminai senza essere veduta e, ahimè, senza poterlo essere.
La gioia di quell’incontro improvviso era offuscata da un’amarezza dolorosa e non dovetti farmi forza per trattenere l’esclamazione, che con un tuffo mi era salita alla gola, né il passo che stava per affrettarsi.
La sua figura era robusta e vigorosa come sempre.
Il portamen to eretto, i capelli neri, né le fattezze erano alterate o stanche; un anno di dolore non aveva fiaccato la forza atletica, né la vigorosa maturità del signor Rochester.
Ma l’espressione era cambiata; vi scorsi un’inquietudine e una disperazione che mi fecero pensare a un uccello da preda o a un animale selvatico e prigioniero, che il dolore e la collera rendono pericolosi per chi li avvicina.
L’aquila in gabbia, cui una mano crudele ha spento gli occhi cerchiati d’oro, doveva assomigliare a quel Sansone cieco. Ma, lettore, credi ch’io fossi spaurita dalla sua ferocia?
Se lo credi, mi conosci ben poco.
Il mio dolore fu lenito dalla dolce speranza di poter presto deporre un bacio su quella fronte di pietra, su quelle labbra così duramente sigillate; ma non subito.
Per il momento non mi sarei ancora avvicinata a lui.
Egli scese il gradino e avanzò con passo incerto verso il prato.
Dov’era scomparso il suo incedere ardito?
Si fermò, come se non sapesse da che parte dirigersi.
Si portò la mano agli occhi e ne sollevò le palpebre, girò intorno uno sguardo spento e, facendo uno sforzo, volse le pupille verso il cielo e verso l’anfiteatro arboreo; ma mi accorsi bene che tutto per lui era oscurità.
Stese la mano destra ; pareva che volesse, col tatto, farsi un’idea del luogo dove si trovava; ma ancora incontrò soltanto il vuoto, perché gli alberi erano più lontani; allora rinunciò al tentativo, incrociò le braccia e rimase ritto e muto sotto la pioggia, che ora cadeva fitta sul suo capo scoperto.
In quel momento John gli si avvicinò, sbucando di non so dove.
Vuole il braccio, signore?
gli disse.
Piove sempre più forte; non sarebbe meglio tornare in casa?
Lasciami solo fu la risposta.
John si allontanò senza avermi notata.
Il signor Rochester tentò di nuovo di camminare; ma inutilmente, tutto era troppo incerto per lui, così si avviò brancolando verso casa, ritrovò la porta, entrò e la richiuse.
Allora mi avvicinai e bussai.
La moglie di John venne ad aprirmi. Buona sera, Mary dissi. Come sta?
Lei trasalì come se avesse visto uno spettro.
La tranquillizzai e quando con voce turbata mi chiese in fretta: Ma è proprio lei, signorina, che viene a quest’ora in questo luogo deserto?, le risposi prendendole la mano e seguendola in cucina, dove John era seduto accanto al fuoco.
Spiegai loro in poche parole che ero informata di tutto quanto era avvenuto a Thornfield, da quando ne ero partita, e che ero venuta a trovare il signor Rochester. Pregai John di andare alla casa cantoniera, dove, licenziando la carrozza, avevo lasciato in deposito il baule.
Poi, mentre mi toglievo lo scialle e il cappello, domandai a Mary se c’era modo di alloggiarmi alla villa per la notte; e quando seppi che una sistemazione era possibile, anche se difficile, le dissi che sarei rimasta.
In quel momento, squillò il campanello del salotto.
Quando entra, le dissi annunci al padrone che una persona desidera parlargli, ma non faccia il mio nome.
Non credo che vorrà riceverla; non vuole ricevere nes suno.
Quando tornò, le domandai che cosa aveva risposto.
Vuole sapere il suo nome e che cosa desidera mi disse, mentre riempiva d’acqua un bicchiere e lo metteva su un vassoio insieme a due candelieri.
È per questo che ha suonato?
Sì; vuole sempre il lume quando annotta, benché sia cieco.
Dia a me il vassoio; lo porterò io.
Glielo presi di mano e mi feci indicare la porta del salotto.
Il vassoio mi tremava tra le mani, tanto che un po’ d’acqua si versò dal bicchiere; il cuore mi batteva forte nel petto.
Mary mi aprì la porta e la richiuse dietro a me.
Il salotto era triste; il fuoco, non attizzato, andava spegnendosi sugli alari e, chino su di esso, con il capo appoggiato alla mensola antiquata del camino, stava il cieco abitante di quella stanza squal lida.
Pilota, il vecchio cane, era accucciato in un angolo, distante dal padrone, come se temesse di venire inavvertitamente calpestato.
Drizzò le orecchie, quando entrai, poi balzò in piedi abbaiando e mi corse incontro con tanto impeto, che per poco non mi fece cadere il vassoio dalle mani.
Posai questo sul tavolo, poi accarezzai il cane dicendogli a bassa voce: Giù, Pilota!.
Il signor Rochester si volse per vedere che cosa avesse cagionato quel trambusto, ma non potendo vedere nulla, si girò di nuovo verso il camino e sospirò.
Dammi l’acqua, Mary disse.
Mi accostai col bicchiere ormai mezzo vuoto; Pilota mi segui va, sempre eccitato.
Che cosa c’è? domandò il signor Rochester.
Giù, Pilota!
dissi di nuovo, e il mio padrone, che stava portandosi il bicchiere alle labbra si fermò, come in ascolto; poi bevette e posò il bicchiere.
Sei tu, Mary, non è vero?
Mary è in cucina.
Egli stese la mano con un gesto brusco, ma non potendo vedere dove fossi, non riuscì a toccarmi.
Chi è?
Chi è?
domandò, sforzandosi di vedere con i suoi occhi spenti...
sforzo vano e doloroso. Rispondi! Parla!
esclamò con voce alta ed imperiosa.
Vuole ancora un po’ d’acqua, signore?
Ne ho versata la metà dissi.
Ma chi è?
Che cos’è? Chi parla?
Pilota mi conosce, e John e Mary sanno che sono qui.
Sono arrivata questa sera risposi.
Gran Dio!
Di che illusione sono vittima? Quale dolce pazzia mi ha colto?
Non è illusione, né pazzia; la sua mente, signore, è troppo forte per rimanere vittima di un miraggio, e troppo sana per vaneggiare.
Dov’è colei che parla?
O è soltanto una voce?
Oh, non posso vedere, ma bisogna che senta, altrimenti il mio cuore cesserà di battere, la testa mi scoppierà.
Chiunque tu sia, lascia che ti tocchi, o morrò!
Annaspò; io fermai la sua mano barcollante e la chiusi nelle mie.
Sono le sue dita? esclamò.
Le sue piccole dita delicate!
Allora è qui tutta intera!
La mano muscolosa si sprigionò dalle mie, mi afferrò il braccio, le spalle, mi salì lungo il collo, mi cinse alla vita e io mi trovai stretta, avvinta a lui.
È proprio Jane?
È lei davvero?
Questa è la sua forma, la sua persona...
E la sua voce aggiunsi. È tutta qui, anche il suo cuore.
Dio la benedica, signore!
Sono felice di trovarmi di nuovo accanto a lei!
Jane Eyre! Jane Eyre! fu tutto quello che poté dire. Mio caro padrone, risposi sono Jane Eyre. L’ho ritrovato, e torno a lei. È davvero Jane Eyre? In carne ed ossa? La mia Jane viva?
Mi sente, signore, mi tiene stretta, e anche piuttosto forte.
Non sono fredda come un cadavere, né inconsistente come l’aria, non è vero?
Il mio tesoro vivente!
Queste sono certo le sue membra, queste le sue fattezze; ma non può essere ch’io abbia tanta felicità, dopo tanto dolore.
È un sogno; un sogno di quelli che ho fatto spesso, di notte, immaginandomi di stringerla ancora una volta sul mio cuore, come faccio ora; credendo di baciarla e sentendo che mi amava e che non mi avrebbe lasciato mai.
E infatti, da oggi non la lascerò più, signore.
Mai più, dice la visione?
Ma da quei sogni mi svegliavo sempre, e mi ritrovavo solo, desolato e abbandonato; la mia vita era vuota, buia e senza speranza; la mia anima aveva sete, e non trovava di che dissetarsi; il mio cuore era affamato, e non poteva nutrirsi.
Visione gentile, che ora stringo tra le braccia, anche tu svanirai, come le altre; ma baciami, prima di fuggire, abbracciami, Jane!
Ecco, signore; qui, e poi qui! Premetti le labbra sui suoi occhi un tempo così brillanti e ora senza luce; gli scostai i capelli dalla fronte, e gliela baciai.
Ad un tratto egli parve ridestarsi; la convinzione della realtà era penetrata in lui.
È lei, proprio lei, Jane?
Ed è tornata a me?
Sì.
Allora non giace morta in qualche fossato, o nel letto di un torrente?
Non vive derelitta in mezzo ad estranei?
No, signore; ora sono una donna indipendente.
Indipendente?
Che cosa intende dire, Jane?
Mio zio di Madera è morto, e mi ha lasciato cinquemila sterline. Ah, questi sono fatti, questa è realtà!
esclamò.
Non avrei mai sognato nulla di simile!
E poi, questa è la sua voce, così ani mata, gaia eppure dolce; mi rallegra il cuore, mi ridà nuova vita.
Come, Jane, è una donna indipendente, ora, una donna ricca?
Ricca, signore; e se non mi permetterà di vivere con lei, potrò farmi costruire una casa uscio a uscio con la sua, e quan do lei sentirà bisogno di un po’ di compagnia, alla sera, verrà a trovarmi nel mio salotto.
Ma ora che è ricca, Jane, avrà senza dubbio amici che si curano di lei, e che non le permetteranno di dedicarsi a un povero cieco!
Le ho detto che sono indipendente, signore, oltre che ricca; sono padrona di me stessa.
E vuoi restare con me?
Certo, a meno che lei non lo desideri. Sarò la sua vicina, la sua infermiera, la governante della sua casa.
Lei è solo; sarò la sua compagna; leggerò per lei, passeggerò con lei, mi siederò al suo fianco, sarò le sue mani ed i suoi occhi.
Smetta di mostrarsi triste, caro padrone; lei non rimarrà più solo, finché vivrò.
Egli non rispose; sembrava assorto in gravi pensieri; sospirò, schiuse le labbra per parlare, e le richiuse di nuovo.
Mi sentivo a disagio.
Forse avevo tenuto troppo poco conto delle convenienze e lui, come Saint-John, era rimasto urtato dalla mia sfacciatag gine.
Avevo fatto la mia proposta partendo dall’idea che egli desiderasse sposarmi, incoraggiata dalla convinzione che, anche se finora aveva taciuto, mi avrebbe subito reclamata come cosa sua.
Ma vedendo che nessun cenno al riguardo sfuggiva dalle sue labbra e che il suo viso si faceva sempre più chiuso e grave, temetti a un tratto d’essermi ingannata e di avere, senza saperlo, agito alla leggera.
Allora cercai di svincolarmi dalle sue braccia; ma egli mi strinse a sé più forte. No, no, Jane, non deve allontanarsi!
L’ho toccata, l’ho ascol tata, ho sentito il conforto della sua presenza, la dolcezza d’essere consolato da lei; non posso rinunciare a queste gioie.
Poco mi resta di me stesso; devo avere lei. Il mondo potrà ridere, chiamarmi pazzo ed egoista...
non importa.
La mia anima ha bisogno di lei e vuole essere appagata, o si vendicherà crudelmente sul corpo che la racchiude.
Ebbene, signore, rimarrò con lei, come ho detto.
Sì, ma il rimanere con me lei lo intende in un modo, ed io in un altro.
Lei forse potrebbe risolversi a starmi accanto per avere cura di me, per assistermi come un’infermiera premurosa e attenta, perché ha un cuore buono, uno spirito generoso che la spingono a sacrificarsi per coloro che compatisce; e questo certo dovrebbe bastarmi.
Credo che ora dovrei nutrire per lei soltanto un senti mento paterno; non è questo il suo pensiero?
Su, me lo dica!
Penserò quello che vuole, signore; e sarò contenta di farle soltanto da infermiera, se così preferisce.
Ma non potrà essere sempre la mia infermiera, Jane! Lei è giovane... un giorno si sposerà. Non desidero sposarmi. Lo dovrebbe, Jane.
Se io fossi quello di prima, cercherei di farglielo desiderare...
ma così, cieco!... Ricadde di nuovo nella sua tristezza. Io, invece, mi feci più allegra e ripresi coraggio.
Le sue ultime parole mi avevano fatto capire in che cosa consistesse l’ostacolo; e poiché per me un ostacolo non era, mi sentii sollevata dai miei timori e ripresi la conversazione in tono più vivace.
È tempo che qualcuno si incarichi di ridarle un aspetto più umano, dissi ravviandogli i capelli lunghi e incolti perché vedo che si è trasformato in un leone.
Ha preso un faux air* da Nabu codonosor campagnolo, non c’è dubbio, e la sua capigliatura mi ricorda le penne dell’aquila; se poi le sue unghie siano diventate come artigli, ancora non lo so perché non le ho guardate.
Questo braccio non termina più con una mano, e quindi nemmeno con le unghie disse estraendo dal petto il braccio mutilato per farmelo vedere.
È un moncherino...
una vista ripugnante, non trova, Jane?
Fa pena a vederlo, e fanno pena i suoi occhi e il segno che le ustioni le hanno lasciato sulla fronte.
E il peggio è che si corre il rischio di amarlo troppo proprio per questo e di stimarlo di più di quello che vale. Credevo che le avrei ispirato disgusto, Jane, quando avesse visto questo braccio e le cicatrici che ho sul viso.
Davvero?
Non dica più nulla di simile, o dirò io qualche cosa di poco lusinghiero sulla sua perspicacia.
Ora, mi lasci andare un momento; voglio attizzare il fuoco, liberare il camino da tutta quella cenere.
Vede nulla, quando il fuoco arde bene?
Sì, con l’occhio destro vedo un chiarore vago, una nebbia rossastra.
E vede le candele?
Molto confusamente, come una nuvola luminosa.
E me, riesce a vedermi?
No, cara; ma sono già pago di sentirla e di udirla.
A che ora cena?
Non ceno mai.
Ma questa sera cenerà; io ho fame, e sono certa che anche lei ha appetito, soltanto, non ci pensa.
Chiamai Mary e con il suo aiuto riuscii in breve a dare alla camera un aspetto più ordinato ed accogliente; preparai anche una buona cena. Ero tutta eccitata, ma perfettamente a mio agio e gli parlai con piacere durante la cena e ancora più a lungo dopo.
Con lui non vi era bisogno di esercitare un faticoso controllo su se stessi, di reprimere il buonumore e la vivacità, perché con lui mi trovavo bene, sapendo di piacergli; tutto quanto dicevo o facevo * Falsa apparenza.
sembrava consolarlo e rianimarlo. Deliziosa consapevolezza!
che faceva espandere liberamente la mia natura, mettendola tutta in luce; accanto a lui, vivevo con tutto l’essere, e così era per lui, quando gli stavo accanto.
Sebbene cieco, il sorriso gli animava il volto, la gioia riappariva sulla sua fronte e i suoi tratti prendevano un’espressione più calda e più dolce.
Dopo cena, cominciò a farmi molte domande, per sapere dov’ero stata, che cosa avevo fatto, in qual modo lo avevo ritro vato; ma non gli diedi che risposte succinte, perché era troppo tardi, ormai, per addentrarsi nei particolari; inoltre, non volevo toccare corde troppo sensibili, né aprire nel suo cuore una nuo va fonte di emozione; il mio solo scopo, per il momento, era di renderlo lieto.
E lieto, come ho detto, lo era; ma soltanto a tratti, e se un attimo di silenzio interrompeva la conversazione, egli si volgeva inquieto verso di me, mi toccava e diceva: Jane!
Jane, è davvero un essere umano?
Ne è ben certa?.
Lo credo in coscienza, signor Rochester.
Ma come mai, allora, in questa serata cupa e buia, è comparsa così all’improvviso accanto al mio solitario focolare?
Ho allungato una mano per prendere un bicchiere d’acqua, da una serva, e mi è stato porto da lei; ho fatto una domanda, aspettandomi di sentir rispondere la moglie di John, e invece è stata la sua voce che ha risuonato alle mie orecchie.
Perché ero entrata io, al posto di Mary, con il vassoio.
Vi è un incanto in quest’ora che passo con lei!
Nessuno può sapere quale esistenza buia e desolata io abbia trascinato per mesi; senza fare nulla, senza aspettare nulla, confondendo il giorno con la notte, sentendo soltanto il freddo quando lasciavo spegnere il fuoco, la fame quando dimenticavo di mangiare e una tristezza incessante, talvolta un desiderio frenetico di riavere la mia Jane.
Sì, bramavo che lei mi fosse resa, ancora più che di ricuperare la vista.
Come può essere che ora Jane sia qui e mi dica d’amarmi?
Non se ne andrà via all’improvviso come è venuta?
Domani temo di non ritrovarla più.
Una risposta pratica, banale, estranea al corso doloroso dei suoi pensieri era, lo sentivo, il mezzo migliore per rassicurarlo.
Gli accarezzai le sopracciglia, osservando che erano bruciate, e aggiunsi che gliele avrei fatte ricrescere folte e nere come prima grazie ad un unguento.
Perché farmi del bene, spirito benefico, se dovrà venire il momento fatale in cui mi abbandonerà di nuovo?
Sparirà come un’ombra, e io non saprò nemmeno dove sarà andata, né come fare a ritrovarla. Ha un pettinino in tasca, signore?
Perché, Jane? Per pettinare codesta criniera irsuta.
Mi fa quasi paura, quando la guardo da vicino.
Dice che io sono una fata, ma lei, ne sono certa, rassomiglia a un diavolo.
Sono brutto, Jane?
Molto, signore; lo è sempre stato, lo sa bene.
Oh!
Vedo che, dovunque sia stata fino ad ora, non si è cor retta della sua cattiveria.
Eppure, ho vissuto in mezzo a buona gente, molto migliore di lei, cento volte migliore; gente con idee e vedute che lei non ha mai coltivato in vita sua; molto più elevate e raffinate.
Con chi diavolo è stata?
Se si agita così, le strapperò i capelli dalla testa, e allora smetterà di credermi incorporea.
Con chi è stata, Jane?
Non riuscirà a farmelo dire, questa sera, signore; deve aspet tare fino a domani; il lasciare a metà il mio racconto, in certo modo, è una garanzia che domattina comparirò al tavolo della colazione per finirlo.
A proposito, mi ricorderò di non apparire davanti al focolare soltanto con un bicchiere d’acqua; porterò almeno un uovo, e un po’ di prosciutto fritto.
Folletto! Figlia delle fate eppure figlia degli uomini!
Lei mi fa tornare quello che non sono più stato da un anno a questa parte.
Se Saul avesse avuto lei al posto di Davide, lo spirito maligno sarebbe stato esorcizzato senza bisogno dell’arpa.
Ecco, signore, ora è pettinato e ha un aspetto più decente.
Io la lascio, ho viaggiato tre giorni e sono stanca.
Buonanotte! Ancora una parola, Jane.
C’erano soltanto signore nella casa ove ha abitato?
Risi e fuggii via, e ridevo ancora mentre salivo le scale.
Un’ot tima idea pensavo divertita.
Ho scoperto il modo di toglierlo alla sua malinconia, almeno per qualche giorno.
Il mattino dopo di buon’ora sentii che era già in piedi.
Non appena Mary scese da lui, le domandò: È qui la signorina Eyre?.
Poi: Quale camera le ha dato?
Non c’era umidità?
È alzata?
Vada a vedere se ha bisogno di nulla, e le chieda quando scenderà.
Scesi quando giudicai che vi fosse qualche probabilità di fare colazione.
Entrando in punta di piedi nel salotto, potei osservarlo senza che egli s’accorgesse della mia presenza.
Faceva pena vedere quello spirito vigoroso avvilito da un’infermità del corpo.
Era seduto in poltrona, ma appariva inquieto, come chi aspetta con ansia qualche cosa; i suoi marcati lineamenti erano velati dall’ormai abituale espressione malinconica.
Sembrava una lampada spenta, che attende qualcuno che la riaccenda; ma, ahimè, non era lui che poteva ravvivare la fiamma; aveva bisogno dell’aiuto di un altro. Mi ero proposta d’essere gaia e spensierata, ma l’impotenza di quell’uomo forte mi toccò il cuore; tuttavia, cercai di apparire lieta accostandomi a lui.
È una bellissima mattina, signore, piena di sole dissi con vivacità.
La pioggia se n’è andata, e l’aria è più leggera.
Tra poco usciremo un po’ a passeggio.
Avevo riacceso la fiamma; il viso gli si illuminò.
Ah, è tornata, lodoletta! Si avvicini.
Non è partita, dunque, non è scomparsa.
Un’ora fa ho udito le sue sorelle cantare nel bosco, ma quel canto non aveva attrattive per me, come il sole nascente non aveva raggi.
Tutte le armonie della terra sono riassunte ai miei orecchi nella voce della mia Jane , e il solo raggio di sole ch’io avverta è la sua presenza.
Mi vennero le lacrime agli occhi, nell’udire questa confessio ne della sua impotenza; pareva un’aquila reale chiusa in gabbia, costretta a chiedere a un passerotto di portarle il cibo.
Ma non volli cedere alle lacrime; mi asciugai gli occhi e preparai la colazione.
Passammo la maggior parte della mattina all’aria aperta.
Lo condussi fuori del bosco umido e scuro, fino a una distesa di prati; gli descrissi il verde intenso e lucido dell’erba, le siepi fiorite che la pioggia aveva rinfrescato, il cielo radiosamente azzurro.
Cercai un angolo ombroso, dove egli poté sedersi sul tronco di un albero e non mi rifiutai, quando egli mi attirò sulle sue ginocchia.
Perché glielo avrei negato, se entrambi eravamo più felici insieme che divisi?
Pilota era accucciato accanto a noi, e tutto era tranquillo.
A un tratto egli esclamò, stringendomi tra le braccia: Crudele, crudele disertore! Oh, Jane, quanto soffersi quando scoprii che era fuggita da Thornfield e che non potevo trovarla in nessun luogo!
Quando, frugando in camera sua, mi accorsi che non aveva preso né denaro, né un qualunque oggetto che potesse equivalerlo!
Il vezzo di perle che le avevo regalato era ancora nel cassetto e i bauli erano intatti, ancora chiusi e legati come per il viaggio di nozze.
Mi domandai che cosa avrebbe fatto la mia cara, sola e senza denari.
E che cosa ha fatto?
Me lo dica!.
Cedendo alla sua ansia, cominciai il racconto delle mie espe rienze di quell’anno; attenuai molto le sofferenze dei tre primi giorni, nei quali avevo errato senza meta e morente di fame, perché dirgli tutto sarebbe stato infliggergli un inutile dolore.
Già quel poco che gli raccontai lo ferì più a fondo di quello che avrei voluto.
Mi disse allora che non avrei dovuto lasciarlo così, senza mezzi di sostentamento. Avrei dovuto dirgli le mie intenzioni, confidarmi con lui, ed egli non mi avrebbe mai costretta ad essere la sua amante.
Per violento che mi fosse sembrato nella sua disperazione, mi amava troppo e troppo teneramente per mutarsi in un tiranno; mi avrebbe dato metà del suo patrimo nio, senza chiedermi in cambio neppure un bacio, piuttosto che vedermi gettata allo sbaraglio, spersa per il mondo senza amici.
Dovevo aver sofferto, lo sentiva, assai più di quanto confessavo. Comunque, le mie sofferenze sono state brevi risposi.
E gli raccontai come ero stata ricevuta a Moor House, come avevo ottenuto il posto di maestra e poi, per ordine, dell’eredità che mi aveva resa ricca e del modo come avevo scoperto la mia parentela con i Rivers.
Naturalmente, il nome di Saint-John Rivers ricorse spesso nella mia narrazione.
Dunque quel Saint-John è suo cugino?
Sì.
Ne ha parlato spesso; gli voleva bene?
Era un ottimo uomo, signore; non potevo non volergli bene.
Che significa un ottimo uomo?
Forse un rispettabile signore di cinquant’anni dalla condotta irreprensibile?
O che altro? Saint-John ne ha ventinove, signore.
Jeune encore,* come dicono i francesi.
Piccolo, brutto, flem matico?
Forse una di quelle persone la cui bontà consiste piut tosto nella mancanza di vizi, che nell’esercizio di autentiche virtù? Saint-John è instancabilmente attivo, e lo scopo della sua vita è di compiere azioni grandi e nobili.
Ma la mente?
Forse l’ha piuttosto debole.
Le sue intenzioni sono nobili, ma quando ne parla nessuno gli dà credito.
Parla poco, signore; ma quel che dice è sempre interessante. E ha una mente di prim’ordine, uno spirito forse troppo rigido, ma vigoroso.
Allora è un uomo capace e intelligente. Sì, posso dirlo in coscienza.
Di ottima educazione?
Saint-John è un vero gentiluomo, e inoltre molto colto. Non ha detto che i suoi modi non le piacevano?
Forse è pedante e ama fare la predica?
Non ho mai alluso ai suoi modi; ma se non mi fossero piaciuti sarei stata di cattivo gusto, perché sono cortesi, calmi, signorili.
E il suo aspetto...
ho dimenticato come me l’ha descritto; una specie di rustico prete campagnolo, con la cravatta bianca che minaccia di strozzarlo, e le scarpe grosse che lo rendono anche più goffo. Saint-John si veste bene; ed è un bell’uomo, alto, biondo, con gli occhi azzurri e il profilo greco. Che il diavolo se lo porti esclamò a bassa voce, poi volgen dosi a me: Gli voleva bene, Jane?
Sì, signor Rochester, gli volevo bene, me lo ha già chiesto prima.
Capivo, naturalmente, che cosa agitava il mio interlocutore; la gelosia si era impadronita di lui, lo torturava, ma quella tortura era salutare, perché lo strappava alla malinconia.
Così, non volli incantare subito quel verde serpente.
Forse preferisce non rimanere più sulle mie ginocchia, signo rina Eyre?
fu la domanda piuttosto inaspettata che seguì.
Perché no, signor Rochester? * Ancora giovane.
Secondo il ritratto che mi ha appena fatto, il contrasto deve sembrarle troppo forte.
Le sue parole hanno descritto molto garbatamente un bell’Apollo; egli è presente alla sua immaginazione, alto, biondo, con gli occhi azzurri ed il pro filo greco. Ora il suo sguardo si posa su un Vulcano, un ve ro fabbro, nero, con le spalle larghe e cieco e storpio per di più.
Non ci avevo mai pensato, signore; ma è vero che lei sembra Vulcano.
Quand’è così, può lasciarmi, signora; ma prima di andare, e mi teneva, più stretta che mai abbia la cortesia di rispondere a un paio di domande.
Si interruppe.
Quali, signor Rochester?
Allora incominciò questo interrogatorio.
Saint-John le aveva ottenuto quel posto di maestra a Morton prima di sapere che era sua cugina?
Sì.
Lo vedeva spesso?
Veniva a visitare la scuola?
Tutti i giorni.
Approvava quello che lei faceva, Jane?
So che certo faceva bene, perché è intelligente e piena di risorse.
Sì, approvava.
E scoprì presto in lei più cose di quanto non si aspettasse di trovare?
Lei ha doti e capacità fuori dell’ordinario.
A questo non so rispondere.
Abitava in una casetta accanto alla scuola, mi ha detto.
Veniva a trovarla qualche volta? Ogni tanto.
Di sera?
Una volta o due.
Una pausa.
Quanto tempo abitò con lui e con le sue sorelle, dopo che scopriste la vostra parentela?
Cinque mesi.
Rivers stava molto con le signore della famiglia? Sì, il salotto serviva da studio a tutti.
Egli stava accanto alla finestra e noi attorno al tavolo.
Studiava molto?
Moltissimo. E che cosa?
L’indostano.
E lei che cosa faceva?
Prima studiai il tedesco. Glielo insegnava lui? Non conosceva il tedesco.
Non le ha insegnato nulla?
Un po’ di indostano.
Rivers le insegnava l’indostano?
Sì, signore.
Anche alle sorelle?
No.
Soltanto a lei?
Soltanto a me.
Glielo aveva chiesto lei?
No.
Era lui che lo desiderava?
Sì. Un’altra pausa.
E perché?
A che cosa poteva servirle l’indostano?
Voleva condurmi in India con lui.
Ah, eccoci al nocciolo!
Voleva sposarla.
Infatti, me lo ha chiesto.
Non è vero!
È una sfrontata invenzione per farmi sof frire.
Le chiedo scusa, ma è la verità.
Mi ha domandato di diventare sua moglie più di una volta, ed era tenace nella sua richiesta, più di quanto avrebbe potuto esserlo lei.
Signorina Eyre, le ripeto che può andarsene.
Quante volte devo dire la stessa cosa?
Perché si ostina a rimanere sulle mie ginocchia, quando le ho detto di lasciarmi?
Perché ci sto bene.
No, Jane, non ci sta bene; il suo cuore non è con me, bensì con suo cugino, quel Saint-John.
Oh, fino a questo momento ho creduto che la piccola Jane fosse tutta mia!
Ho continuato a credere che mi amasse, anche quando mi abbandonò, ed era la sola cosa dolce in tanta amarezza.
Per quanto lunga fosse la nostra separazione, per quante lacrime io abbia versato sulla sua lontananza, non ho pensato mai che mentre io soffrivo la mia Jane amasse un altro!
Ma è inutile rammaricarsi, Jane, mi lasci, se ne vada e sposi Rivers!
Allora, signore, mi scacci, mi spinga via con la forza, perché io non la lascerò di mia volontà. Jane, amo il tono della sua voce, che ridesta ancora la spe ranza, perché suona così sincera!
Quando l’ascolto, mi riporta a un anno fa e dimentico che lei ha stretto nuovi legami.
Ma non sono un pazzo...
se ne vada... Dove devo andare, signore?
Per la sua via, con il marito che si è scelto.
Chi è?
Lo sa bene, quel Rivers.
Non è mio marito, e non lo sarà mai.
Egli non mi ama, né io lo amo. È innamorato di una bella ragazza di nome Rosamond.
Voleva sposare me soltanto perché mi riteneva più adatta dell’al tra a diventare la moglie di un missionario.
È buono e nobile, ma severo e, per me, freddo come il ghiaccio.
Non è come lei, signore; e io non mi trovo bene al suo fianco, né accanto a lui, né con lui; egli non ha indulgenza, né tenerezza.
Non vede nulla di attraente in me, nemmeno la gioventù. Mi considera soltanto per qualche qualità che può essergli utile. E dovrei lasciare il mio caro padrone per andare da lui? Rabbrividii involontariamente e con un gesto istintivo mi strinsi al mio padrone cieco, ma tanto amato.
Egli sorrise.
Come, Jane, è vero?
Così stanno realmente le cose tra lei e Rivers?
Esattamente così, signore.
Oh, non deve essere geloso!
Volevo soltanto stuzzicarlo un poco perché fosse meno triste, pensando che la collera val meglio del dolore. Ma se ci tiene al mio amore, potesse soltanto vedere quanto l’amo, sarebbe felice ed orgoglioso.
Tutto il mio cuore è suo, signore, le appartiene; e continuerebbe ad appartenerle, anche se il destino dovesse allontanarmi da lei per il resto dei miei giorni.
Di nuovo, mentre mi abbracciava, un velo di tristezza gli scese sul viso.
Oh, i miei occhi spenti!
Le mie forze mutilate!
mormorò con amarezza.
Lo accarezzai per consolarlo.
Sapevo a che cosa pensava, e avrei voluto parlare per lui, ma non osai.
Mentre distoglieva per un istante il viso, vidi una lacrima scendergli di sotto le palpebre chiuse e inumidirgli la guancia.
Il cuore mi si gonfiò.
Non valgo più del vecchio ippocastano colpito dal fulmi ne nell’orto di Thornfield disse dopo un poco.
E che diritto avrebbe questo rudere di chiedere a un caprifoglio in fiore di ricoprirlo con i suoi tralci freschi?
Lei non è un rudere, signore; non è un albero colpito dal fulmine; lei è verde e vigoroso.
Nuovi arbusti spunteranno attorno alle sue radici, che lei voglia o no, e si compiaceranno di crescere nella sua ricca ombra, si appoggeranno a lei, lo cin geranno perché la sua forza offrirà loro un valido sostegno.
Sorrise di nuovo; le mie parole lo rasserenavano.
Parla degli amici, Jane?
domandò.
Sì, signore, degli amici risposi esitante, perché intendevo alludere a qualche cosa di più, ma non ero capace di usare un’altra parola.
Egli mi venne in aiuto. Ma, Jane, io ho bisogno d’una moglie.
Davvero, signore?
Sì, le giunge nuovo?
Certo, non me ne aveva mai fatto parola.
Ed è una notizia sgradita?
Dipende dalle circostanze, signore; dalla sua scelta.
Che farà lei per me, Jane.
Io mi rimetto alla sua decisione.
Allora, signore, scelga quella che l’ama di più.
Voglio scegliere per lo meno quella che io amo di più.
Jane, mi vuole sposare? Sì, signore.
Un uomo storpio, che ha vent’anni più di lei e che dovrà assistere?
Sì, signore.
Davvero, Jane?
Davvero.
Oh, amore mio!
Che Iddio la benedica e la ricompensi!
Signor Rochester, se mai ho compiuto una buona azione nella mia vita, se mai ho avuto un pensiero generoso, un desi derio retto, se mai ho recitato sinceramente una preghiera, ora ne sono ricompensata.
Essere sua moglie equivale per me alla felicità sulla terra.
Perché ama sacrificarsi.
Sacrificarmi?
Che cosa sacrifico?
La fame per il nutrimento, l’ansia per la contentezza.
Avere il privilegio di stringere tra le braccia colui che stimo, di posare le labbra sulle labbra di chi amo, di affidarmi a colui nel quale credo, è forse un sacrificio?
Se così è, certamente amo sacrificarmi.
E sopportare le mie infermità, Jane; chiudere gli occhi sulle mie deficienze.
Che non esistono per me, signore.
L’amo maggiormente ora che posso davvero esserle utile, come non era possibi le al tempo della sua orgogliosa indipendenza, quando lei sdegnava ogni parte che non fosse quella del donatore e del protettore.
Fin qui, detestavo essere guidato ed aiutato; mi ripugnava, ma sento che ora non sarà più così.
Non mi piaceva mettere la mano in quella di un servo, ma è una gioia sentirla stretta dalle piccole dita di Jane.
Preferivo l’assoluta solitudine, alla presenza di un estraneo prezzolato. Ma la dolce assistenza di Jane sarà una continua felicità. Jane mi piace; ed io, le piaccio?
Fin nelle più intime fibre del mio essere, signore. Così stando le cose, nulla al mondo ci costringe ad aspettare. Dobbiamo sposarci subito.
Aveva il viso acceso e la parola ardente; l’antica passionalità della sua natura risorgeva.
Dobbiamo diventare senza indugio una creatura sola, Jane. Non ci resta che ottenere la licenza, poi ci sposeremo.
Signor Rochester, vedo che il sole sta per tramontare e Pilota è già tornato a casa per la cena.
Mi lasci guardare il suo orologio.
Se lo metta alla cintura, Jane, e d’ora in poi lo tenga lei.
A me non serve.
Sono quasi le quattro, signore; non ha appetito? Fra tre giorni ci sposeremo, Jane.
Non importano i gioielli e i bei vestiti, questa volta; tutto ciò non vale nulla.
Il sole ha asciugato tutte le gocce di pioggia.
Il vento tace, e fa caldo.
Lo sa, Jane, che il suo vezzo di perle in questo momento è attorno al mio collo abbronzato?
Lo porto come ricordo dal giorno in cui perdetti il mio unico tesoro. Torneremo a casa attraverso il bosco, per avere un po’ d’ombra sul cammino.
Egli seguiva i propri pensieri senza ascoltarmi.
Jane, proseguì lei forse mi crede un uomo senza religio ne; ma in questo momento il mio cuore è gonfio di gratitudine per la misericordia divina. Iddio non vede come gli uomini, ma molto più chiaramente non giudica come gli uomini, ma molto più saggiamente io ero in procinto di agire male; avrei macchiato un fiore innocente, contaminato la sua purezza.
L’Onnipoten te me lo ha tolto di mano.
Io, nella mia orgogliosa ribellione, l’ho quasi maledetto; invece di inchinarmi al suo decreto, l’ho sfidato.
La giustizia divina ha seguito il suo corso; la sventura si è accanita su di me e fui quasi per passare nella valle delle ombre.
I suoi castighi sono terribili e quello che mi colpì mi ha umiliato per sempre.
Lei sa che ero fiero della mia forza; e che cosa ne è rimasto ora, che devo rimetterla nelle mani altrui, come un bambino la propria debolezza?
Tardi, Jane, soltanto tardi cominciai a vedere e a riconoscere la mano di Dio nel mio destino. Cominciai a sentire rimorso e pentimento, a desiderare di riconciliarmi con il mio Creatore e a pregare, qualche volta.
Le mie preghiere erano brevi, ma sincere. Qualche giorno fa, no, posso contarli... quattro giorni fa, era un lunedì sera, mi trovavo in un singolare stato d’animo.
Il dolore aveva preso il posto dello smarrimento, dell’angoscia, della disperazione.
Da molto tempo mi ero convinto che, non avendo potuto rintracciare la mia Jane, lei doveva essere morta.
Quella sera, sul tardi, poteva essere tra le undici e le dodici, prima di coricarmi supplicai Dio di togliermi da questo mondo, se ciò poteva accordarsi con i suoi disegni, e di ammettermi in quello futuro, dove avevo ancora speranza di ricongiungermi a Jane.
Ero in camera mia, seduto accanto alla finestra aperta; l’aria balsamica della notte mi faceva bene, mi calmava, anche se non potevo vedere le stelle e se la presenza della luna mi era rivelata soltanto da un vago alone luminoso.
Desideravo te, Jane!
Ti desideravo con l’anima e col corpo!
Chiesi a Dio, angosciato e umiliato al tempo stesso, se non avevo già sofferto abbastanza e se non avrei più conosciuto un po’ di pace e di felicità.
Ammettevo di aver meritato i miei mali e le mie pene, ma gli dissi pure che non avevo più la forza di sopportarne altre, e involontariamente mi sfuggì dalle labbra un grido che riassumeva tutti i desideri del mio cuore: Jane!
Jane! Jane!.
Mi ha chiamata ad alta voce?
Sì, Jane.
E se qualcuno mi avesse sentito, mi avrebbe preso per matto, perché avevo gridato quel nome freneticamente.
Ed è stato lunedì sera, verso mezzanotte?
Sì, ma il giorno e l’ora non hanno importanza; lo strano è quello che venne dopo. Mi crederai superstizioso, e infatti un po’ di superstizione nel sangue l’ho e l’ho sempre avuta.
Comunque, questo è vero, o per lo meno è vero che udii quello che sto per dire.
Mentre chiamavo Jane!
Jane!
Jane!, una voce, che non posso dire di dove venisse, ma che so bene a chi appartenesse, rispose: Vengo, aspettami!.
E un momento dopo sentii sussur rare nell’aria: Dove sei?. Ti descriverò, se riesco, l’immagine che quelle parole mi richiamarono alla mente, ma è difficile esprimerla. Ferndean è sepolto, come vedi, in un bosco molto fitto, dove i suoni giungo no attutiti e si spengono senza eco.
Quelle parole Dove sei? sembravano arrivare da un luogo di montagna, perché l’eco le ripeté, come di valle in valle.
In quel momento una brezza più fresca mi sfiorò la fronte; avrei potuto credere che Jane ed io ci fossimo incontrati in qualche luogo selvaggio e solitario.
E credo che in ispirito noi ci siamo incontrati.
Certo a quell’ora tu dormivi placidamente e forse nel sonno la tua anima ha lasciato il suo involucro per consolare la mia, perché quella era la tua voce...
ne sono certo come d’essere vivo: era la tua voce!
Lettore, era stato appunto nella notte di lunedì, verso la mezzanotte, che anch’io avevo ricevuto la misteriosa chiamata, alla quale avevo risposto proprio con le parole che ora mi erano state ripetute.
Ascoltai il racconto del signor Rochester, ma non gli rivelai nulla in cambio. La coincidenza mi sembrava troppo impressionante e inesplicabile per essere comunicata o discussa.
Ne sarebbe rimasto colpito, se gliene avessi accennato, e non volevo che la sua mente già scossa da tante sofferenze fosse ulteriormente turbata dall’ombra oscura d’un fatto soprannatu rale.
Così, serbai quelle cose sepolte nel mio cuore, e le meditai in silenzio.
Non ti meraviglierai, dunque, continuò il mio padrone che ieri sera, quando mi sei comparsa di fronte all’improvviso, ti abbia creduta una visione, una voce che si sarebbe spenta nel silenzio, come poche notti prima il sussurro e l’eco della mon tagna.
Ma ora, so che non sei una visione e ne ringrazio Dio dal fondo dell’anima.
Mi fece scendere dalle sue ginocchia, si alzò e scoprendosi con reverenza il capo, volti a terra gli occhi senza sguardo, rima se immobile in muta devozione. Udii soltanto le ultime parole della sua preghiera: Ti ringrazio, mio Creatore, di esserti rammentato della tua misericordia nell’ora della punizione, e supplico umilmente il mio Redentore di darmi la forza necessaria per condurre d’ora in poi una vita più pura che per il passato. Stese la mano perché lo guidassi; presi quella mano adorata, la portai per un momento alle labbra, poi lasciai che mi cingesse le spalle; essendo tanto più piccola di lui, potevo servirgli sia d’appoggio che da guida.
Ci addentrammo nel bosco e ritornammo verso casa.
Capitolo XXXVIII CONCLUSIONE Lettore, lo sposai.
Fu una cerimonia molto tranquilla, il nostro matrimonio; lui, io, il pastore e il chierico eravamo i soli presenti.
Quando tornammo dalla chiesa, entrai nella cucina del castello, dove Mary stava preparando il pranzo, mentre John lustrava i coltelli, e dissi: Mary, questa mattina ho sposato il signor Rochester.
La cuoca e suo marito appartenevano a quel tipo di gente flemmatica e discreta, alla quale si può sempre comunicare con tranquillità anche la notizia più importante senza arrischiare di sentirsi forare le orecchie da esclamazioni di meraviglia, e quindi intontire da un torrente di parole insulse.
Mary alzò gli occhi e mi guardò; il mestolo di legno con il quale stava inumidendo un paio di polli che cuocevano allo spiedo rimase a mezz’aria per qualche istante, e così pure il coltello che John stava lustrando.
Poi Mary, chinandosi sull’arrosto, disse solamente: Davvero, signorina? Ha fatto bene.
E dopo poco aggiunse: Ho visto che usciva col padrone, ma non sapevo che andasse in chiesa per sposarsi, e continuò ad ungere l’arrosto.
John, quando mi volsi verso di lui, aveva la bocca aperta in un sorriso beato. Glielo avevo detto a Mary che sarebbe finita così disse.
Sapevo che il signor Edward , che il signor Edward l’avrebbe fatto, e senza aspettare troppo.
Sono sicuro che ha fatto bene.
Tanti auguri, signorina!
E così dicendo, come per rispetto, si scostò i capelli dalla fronte.
Grazie, John.
Il signor Rochester mi ha incaricata di dare questo a lei e a Mary, tenga e gli misi in mano un biglietto da cinque sterline.
Poi, senza aggiungere altro, uscii dalla cucina. Ripassandovi davanti poco dopo, colsi queste parole: Gli converrà più che una gran signora.
E poi: Ce ne sono certo di più belle, ma è intelligente e molto buona; e lui certo la trova anche bellissima, chiunque lo può vedere. Scrissi subito a Moor House e a Cambridge per annunciare ciò che avevo fatto, spiegando diffusamente perché avevo agito così. Diana e Mary mi approvarono senza riserve e Diana scrisse anche che mi avrebbe dato tempo soltanto per la luna di miele, poi sarebbe venuta a trovarmi.
Sarà meglio che non aspetti tanto, osservò il signor Rochester quando gli lessi la lettera altrimenti arriverà troppo tardi, perché la nostra luna di miele brillerà su di noi tutta la vita; i suoi raggi impallidiranno soltanto sopra le nostre tombe.
Non so come Saint-John accogliesse la notizia; non rispose mai alla lettera con la quale gliela comunicavo; mi scrisse sei mesi dopo, ma senza nemmeno nominare il signor Rochester, né fare alcuna allusione al mio matrimonio.
Era una lettera calma e, sebbene molto grave, cortese.
Da allora ha sempre mantenuto con me una corrispondenza regolare, anche se non frequente; spera che io sia felice e confida che il Signore non debba contar mi tra coloro che vivono senza Dio nel mondo, curandosi solo delle cose terrestri.
Non hai del tutto dimenticato la piccola Adèle, non è vero, lettore?
Io non l’ho dimenticata; chiesi ed ottenni al più presto dal signor Rochester il permesso di andare a trovarla nel collegio dove l’aveva messa.
La gioia che dimostrò nel rivedermi mi com mosse.
Era pallida e magra e mi disse che non era felice.
Infatti, mi parve che la disciplina del collegio fosse troppo rigida, e gli studi troppo severi per una bambina della sua età; così, la condussi a casa con me.
Mi proponevo di farle di nuovo da istitutrice, ma mi resi presto conto che non era possibile; un altro reclamava ora il mio tempo e le mie cure: mio marito, che aveva bisogno della mia completa dedizione.
Così, cercai un collegio meno rigoroso e abbastanza vicino da permettermi di recarmi spesso da Adèle, e di condurla a casa di tanto in tanto, e mi preoccupai che non le mancasse nulla di ciò che poteva contribuire al suo benessere.
Lei si abituò presto al nuovo collegio, vi si trovò sempre più bene e, serena e contenta, fece rapidi progressi negli studi.
Nel crescere, una solida educazione inglese corresse in parte i difetti della sua indole spiccatamente francese, e quando lasciò il collegio trovai in lei una compagna amabile e compiacente; una ragazza docile, buona e di ottimi princìpi. Con la sua gratitudine e le attenzioni che ha avuto per me e per i miei, mi ha da tempo largamente ricompensata di quel poco che ho potuto fare per lei. Il mio racconto volge al termine; ancora qualche parola sulla mia vita coniugale e un rapido sguardo alla sorte di coloro i cui nomi sono ricorsi di frequente nella mia narrazione, e avrò finito.
Sono sposata da dieci anni e so che cosa significa vivere com pletamente per e con l’essere che si ama più di tutto sulla terra.
Mi considero immensamente felice e fortunata più di quanto le parole possano esprimere, perché sono la vita di mio marito, come egli è la mia.
Nessuna donna è mai stata più vicina al suo compagno di quanto lo sono io, nessuna è stata più completa mente di me la carne della sua carne, il sangue del suo sangue.
Non sono mai stanca della compagnia di Edward, né egli della mia, come non si può esserlo dei battiti del proprio cuore, e perciò siamo continuamente insieme. Essere insieme equivale per noi a sentirsi al tempo stesso liberi come in solitudine e lieti come in compagnia.
Parliamo, credo, tutto il giorno; e parlare tra noi non è altro che un modo più animato e percepibile di pensare.
Io ripongo in lui tutta la mia fiducia, ed egli ha riposto in me tutta la sua; i nostri caratteri sono fatti l’uno per l’altra e ne risulta un accordo perfetto.
Il signor Rochester continuò a essere cieco per tutti i due primi anni della nostra unione; forse fu proprio questa circostanza ad avvicinarci tanto, a legarci così intimamente; perché in quel periodo i miei occhi erano i suoi, come io sono ancora la sua mano destra.
Ero davvero, come spesso mi chiamava, la luce delle sue pupille.
Per mezzo mio vedeva la natura e leggeva i caratteri di un libro; io non ero mai stanca di guardare per lui, di descri vergli i campi, gli alberi, i passi, i fiumi, le nuvole, i raggi del sole sui paesaggi che si stendevano davanti a noi, il bello e il cattivo tempo del luogo ove ci trovavamo, procurandogli con la parola quelle impressioni che gli occhi gli negavano.
Non mi stancavo mai di leggere per lui, né di condurlo dove voleva andare, né di fare ciò che desiderava fosse fatto.
E trovavo piacere in quei miei servigi, un piacere squisito, anche se un po’ triste, perché egli me li chiedeva senza provare vergogna né umiliazione.
Mi amava così sinceramente, che non esitava mai a ricorrere alla mia assistenza; sentiva che il mio amore per lui era così profondo che, servendolo, appagavo i miei più dolci desideri.
Una mattina, sul finire di quei due anni, mentre scrivevo una lettera sotto la sua dettatura, egli mi si avvicinò e, chinandosi, disse: Jane, hai forse qualche cosa di lucente attorno al collo?.
Avevo la catenella d’oro dell’orologio, e risposi: Sì.
E hai un vestito celeste pallido?
L’avevo, e allora egli mi confidò di aver creduto, negli ultimi tempi, che il velo nero della cecità si andasse diradando sopra un occhio, e che ora ne era certo.
Ci recammo a Londra per consultare un oculista eminente e infatti mio marito riconquistò la vista da un occhio.
Non vede molto bene, non può leggere o scrivere a lungo, ma può andare dove vuole senza bisogno di una mano che lo guidi, il cielo non è più nero per lui, né la terra deserta.
Quando il suo primogeni to gli fu posto tra le braccia, poté vedere che il bambino aveva ereditato i suoi occhi di un tempo, grandi, brillanti e neri.
In quell’occasione egli riconobbe di nuovo, con tutto il cuore, che Dio aveva temperato la punizione con la misericordia.
Così, il mio Edward ed io siamo felici; tanto più felici, perché coloro che amiamo lo sono pure.
Diana e Mary Rivers sono spo sate entrambe, e una volta all’anno noi andiamo da loro e loro vengono da noi.
Il marito di Diana è capitano nella marina e un uomo eccellente, oltre che un brillante ufficiale; Mary ha sposato un pastore, amico di collegio del fratello e degno di quell’unione per le sue qualità e i suoi princìpi.
Sia il capitano Fitzjames che il signor Wharton amano le loro mogli e ne sono riamati.
Quanto a Saint-John Rivers, ha lasciato l’Inghilterra per recarsi in India, dove ha iniziato la missione che si era prefissa e ancora la continua. Mai si è visto su una strada impervia pioniere più ardito e infaticabile.
Fermo nella sua fede, risoluto, energi co, pieno di zelo e di spirito di sacrificio, egli lavora per i suoi fratelli; appiana loro il difficile cammino verso il miglioramento della nostra specie, abbatte con la forza di un gigante i pregiu dizi sociali e religiosi che intralciano la via del Signore. È forse troppo severo, esigente e anche ambizioso; ma la sua severità è quella del guerriero che protegge il suo convoglio di pellegrini dall’aggressione di Abaddon; la sua esigenza è quella dell’Apo stolo che parla solo in nome di Cristo, quando dice: Colui che vuole essere con me, rinunzi a se stesso, raccolga la sua croce e mi segua. La sua ambizione è quella di uno spirito che vuole uno dei primi posti nelle file di coloro che sono redenti dalla terra, di coloro che stanno puri di ogni macchia davanti al trono di Dio, che dividono le ultime grandiose vittorie dell’Agnello, e sono chiamati eletti.
Saint-John non si è sposato, né si sposerà mai.
Finora è riu scito a compiere da solo la sua missione, che ormai si avvicina al termine; il suo sole glorioso scende rapidamente all’orizzonte.
L’ultima lettera che ho ricevuto da lui mi ha strappato dagli occhi lacrime umane, ma mi ha riempito il cuore di una gioia divina; egli presentiva la sua certa ricompensa, già intravvedeva la sua incorruttibile corona.
So che la prossima volta mi scriverà una mano estranea, per dirmi che il servo buono e fedele è stato chiamato alfine nella gioia del Signore.
E perché piangere?
La paura della morte non turberà l’ultima ora di Saint-John; nessuna nube oscurerà il suo spirito, il suo cuore sarà intrepido, la sua speranza certa, la sua fede salda.
Le sue parole lo attestano: Il mio Maestro mi ha avvertito egli scrive.
Ogni giorno mi annuncia più chiaramente: Verrò presto, sta sicuro, e ad ogni ora che passa io rispondo con maggior ardore: Amen, vieni, mio Signore Gesù.
