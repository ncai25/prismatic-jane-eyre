CAPITOLO I Non si poteva proprio andare a passeggio, quel giorno.
Il mattino, è vero, eravamo andati vagando per un’ora nella brughiera spoglia; ma dopo pranzo il freddo vento invernale aveva portato con sé nubi così cupe e una pioggia così penetrante che non si poteva parlare di uscire ancora.
Io ne ero felice: non ho mai amato le lunghe passeggiate, specialmente nei pomeriggi freddi: mi faceva paura tornare a casa nel gelo del crepuscolo, con le dita delle mani e dei piedi intorpidite, il cuore oppresso dai rimproveri di Bessie, la bambinaia, e avvilita dalla consapevolezza della mia inferiorità fisica rispetto a Eliza, John e Georgiana Reed.
Eliza, John e Georgiana erano adesso riuniti intorno alla loro mammina nel salotto: lei si abbandonava sul divano presso il focolare e, vicino ai suoi adorati figli , sembrava perfettamente felice.
Quanto a me, mi aveva dispensata dall’unirmi al gruppo dicendo che le dispiaceva di dovermi tenere a distanza, ma, fino a quando non avesse saputo da Bessie, e avesse potuto notare lei stessa, che io mi ero impegnata sul serio a divenire più socievole e come si conviene a una ragazzina, ad assumere un contegno più cordiale e vivace più aperto, più franco, più naturale, insomma lei avrebbe dovuto assolutamente escludermi dai privilegi destinati solo ai bambini felici e contenti.
Cosa dice che ho fatto, Bessie?, avevo chiesto.
Jane, non mi piacciono le domande e le discussioni; inoltre c’è qualcosa di proprio indisponente in una bambina che rimbecca i grandi in questo modo.
Va’ a sederti in qualche parte e sta’ zitta finché non saprai parlare con garbo. Il salotto comunicava con un tinello, e io vi sgattaiolai.
C’era là una libreria. Subito mi impossessai di un volume, avendo cura di sceglierlo illustrato.
Mi arrampicai sul sedile della finestra e, raccogliendo le gambe, mi rannicchiai alla turca; poi, tirata la rossa tenda di damasco fin quasi a chiuderla, mi trovai chiusa in un doppio rifugio. Panneggi scarlatti mi limitavano la vista a destra; a sinistra avevo i limpidi riquadri di vetro, che mi proteggevano, senza separarmi, dalla triste giornata di novembre. Ogni tanto, voltando le pagine del mio libro, davo un’occhiata fuori al pomeriggio invernale.
In lontananza c’era un pallido grigiore di nebbia e di nubi; più vicino prati bagnati e cespugli sbattuti dalla tempesta mentre una pioggia continua scrosciava spinta da lunghe raffiche lamentose.
Tornavo poi al mio libro, la Storia degli uccelli inglesi di Bewick.
In genere mi curavo poco del testo stampato; e tuttavia c’erano alcune pagine introduttive che, pur bambina com’ero, non potevo lasciar passare come se non esistessero. Parlavano dei nidi degli uccelli marini; unici abitanti dei promontori e delle rocce solitarie; delle coste della Norvegia costellate di isole dalla punta a sud, il Lindesnes o Naze, fino al Capo Nord.
Ove l’estremo Oceano, in vasti gorghi ribolle fra le tristi isole e nude della lontana Tule, e il flutto atlantico irrompe fra le tempestose Ebridi.
Né potevo trascurare le suggestive e deserte spiagge della Lapponia, della Siberia, delle Spitzbergen, della Nuova Zemlja, dell’Islanda, della Groenlandia, con la vasta distesa della zona artica e quelle abbandonate regioni di luoghi desolati, riserve di gelo e di neve, dove solidi campi di ghiaccio, accumuli di centinaia di inverni cristallizzati l’uno sull’altro in alture alpine, circondano il polo e concentrano i moltiplicati rigori di un freddo estremo.
Di questi regni di morte bianca avevo un’idea mia personale: vaga, come tutte le nozioni indistinte che si agitano nel cervello di un bambino, ma stranamente profonda.
Le parole di quelle pagine introduttive si collegavano con le illustrazioni che seguivano, e spiegavano la roccia che si ergeva solitaria in un mare di onde e di spume; il vascello spezzato, arenato su di una costa desolata; la fredda e spettrale luna che illuminava attraverso barriere di nubi un relitto che stava per affondare.
Non so dire quali sentimenti si aggirassero per il cimitero solitario con le sue lapidi incise, il suo cancello, i suoi due alberi, il suo basso orizzonte, circondato da un muro sbrecciato, e la sua luna crescente a indicare l’ora serale.
Le due navi tranquille in un torpido mare, mi sembravano fantasmi marini.
Sorvolavo in fretta il diavolo che assicurava sulle spalle del ladro il suo fardello: era una cosa che mi atterriva.
E così pure l’essere nero e cornuto, che seduto in disparte su di una roccia contemplava una folla lontana radunata intorno a una forca.
Ogni illustrazione mi raccontava una storia, spesso misteriosa per la mia mente immatura e la mia imperfetta sensibilità, ma che tuttavia mi interessava a fondo: non meno delle storie che Bessie narrava a volte nelle sere d’inverno, quando era di buon umore e, dopo aver portato il suo tavolo da stiro presso il caminetto della camera dei bambini, ci permetteva di sederci attorno e, mentre si dava da fare con i pizzi della signora Reed e pieghettava i bordi della sua cuffia da notte, dava in pasto alla nostra avida attenzione storie d’amore e di avventura tolte da vecchie fiabe e ballate, o dalle pagine di Pamela2 e di Enrico, Conte di Moreland.
Col mio Bewick sulle ginocchia, mi sentivo dunque felice: felice, per lo meno, a modo mio.
Temevo solo di essere disturbata, e questo avvenne fin troppo presto.
La porta della stanzetta della colazione si aprì.
Ehi!
Madama Musona!, gridò la voce di John Reed; poi ci fu un silenzio: aveva trovato la stanza apparentemente deserta.
Dove diavolo è?, continuò.
Lizzy!
Georgy!
Johan non è qui, dite a mammina che è uscita fuori con la pioggia... brutta bestia!. Ho fatto bene a tirar la tenda, pensai; desiderai solo che non riuscisse a scoprire il mio nascondiglio.
John Reed non lo avrebbe certo trovato da solo: non era acuto né di vista né di cervello; ma Eliza si affacciò alla porta in quel momento e disse subito: È sul sedile della finestra, Jack.
Io uscii subito perché tremavo all’idea di essere tirata fuori dal suddetto Jack.
Che volete?, chiesi imbarazzata e diffidente.
Di’: Che cosa volete, signorino Reed?, fu la risposta. Voglio che tu venga qui.
E, dopo essersi seduto su una poltrona, mi ordinò con un gesto di avvicinarmi e restargli davanti.
John Reed era un collegiale di quattordici anni; aveva quattro anni più di me, che ne avevo solo dieci: era grande e ben piantato per la sua età, con la pelle gialla e malsana; lineamenti marcati nel viso largo, ossa grosse e mani e piedi enormi.
A tavola si rimpinzava regolarmente, cosa che lo rendeva bilioso e gli dava uno sguardo annebbiato e sonnolento e guance cascanti.
Avrebbe dovuto essere in collegio, allora, ma la sua mammina lo aveva tenuto a casa per un mese o due in considerazione della sua salute delicata.
Il signor Miles, il maestro, sosteneva che sarebbe stato molto meglio se gli avessero mandato da casa meno torte e dolciumi; ma il cuore materno si ribellava a un giudizio così brutale e propendeva invece per la più raffinata opinione che il colorito giallastro di John fosse dovuto alla troppa applicazione e, forse, alla nostalgia della casa.
John aveva scarso affetto per la madre e le sorelle, e molta antipatia per me.
Mi tiranneggiava e maltrattava, non una o due volte la settimana o una o due volte al giorno, ma continuamente: tutti i miei nervi vibravano per paura di lui e ogni fibra del mio corpo si contraeva quando mi veniva vicino.
C’erano momenti in cui ero fuori di me per il terrore che mi ispirava, perché non avevo nessuna difesa contro le sue minacce e le sue angherie; la servitù non voleva offendere il padroncino prendendo le mie parti contro di lui, e la signora Reed era cieca e sorda al riguardo: non lo vedeva mai quando mi picchiava né lo udiva quando mi offendeva sebbene lo facesse ogni tanto anche in sua presenza; molto più spesso, però, alle sue spalle.
Abituata a obbedire a John, mi avvicinai alla poltrona: per circa tre minuti lui fu occupato a mostrarmi la lingua quanto poteva senza sradicarla. Sapevo che da un momento all’altro mi avrebbe picchiato e, mentre aspettavo il colpo, e stava per assestarmelo, meditavo sulla sua orrenda bruttezza, e credo che me lo leggesse in faccia, perché d’improvviso, senza parlare, colpì in fretta e duramente.
Io barcollai e, nel riprendere l’equilibrio, indietreggiai di un passo o due dalla sua poltrona.
Questo è per la tua impudenza nel rispondere a mammina prima, disse, e per il tuo modo di sgattaiolare dietro la tenda, e per lo sguardo che avevi negli occhi due minuti fa, brutta cagna!.
Abituata agli insulti di John Reed, non mi passava nemmeno per la mente l’idea di rispondergli; pensavo solo a come resistere allo schiaffo che sarebbe certo seguito all’offesa.
Che cosa facevi dietro la tenda?, domandò.
Leggevo.
Fammi vedere il libro.
Mi volsi verso la finestra e andai a prenderlo.
Tu non hai niente a che fare con i nostri libri; sei una dipendente, lo dice mammina; non hai un quattrino; tuo padre non ti ha lasciato nulla; dovresti chiedere l’elemosina e non vivere qui con figli di signori come noi, e mangiare quello che mangiamo noi e vestirti a spese di mammina.
Adesso ti insegnerò io a frugare nella mia libreria: perché è mia: tutta la casa appartiene a me o mi apparterrà fra pochi anni.
Va’ a metterti vicino alla porta, lontano dallo specchio e dalle finestre.
Andai, senza capir dapprima che intenzioni avesse; ma quando lo vidi alzare e bilanciare il libro in atto di scagliarlo, istintivamente saltai da parte con un grido di paura: non abbastanza in fretta, però; il volume fu lanciato, mi colpì e io caddi battendo la testa contro la porta e ferendomi.
Uscì sangue dalla ferita e sentii un dolore acuto: il mio terrore aveva ormai superato il culmine e altre sensazioni mi sopraffecero.
Maledetto e crudele!, gridai. Siete un assassino...
un negriero... un imperatore romano!.
Avevo letto la Storia di Roma del Goldsmith, e mi ero fatta un’idea di Nerone, Caligola e via di seguito.
Avevo così tratto, in silenzio, paragoni che non avrei mai immaginato di dover manifestare a gran voce.
Che?
Che?, urlò lui.
Ha detto così a me, quella lì? Avete sentito, Eliza e Georgiana?
E io non dovrei dirlo a mammina?
Ma prima....
Si slanciò a capofitto contro di me: sentii che mi afferrava i capelli e la spalla, ma aveva a che fare con un essere disperato.
Vedevo davvero in lui un tiranno e un assassino.
Sentii scendere dalla testa sul collo qualche goccia di sangue e provavo un dolore confuso e lancinante: queste sensazioni predominarono in quel momento sulla paura e io lo accolsi con furia frenetica.
Non so bene come menai le mani, ma egli mi gridò: Cagna!
Cagna!, e urlò a tutto spiano.
L’aiuto era vicino: Eliza e Georgiana erano corse dalla signora Reed, che era salita al piano superiore: lei giunse nel bel mezzo della scena, seguita da Bessie e dalla cameriera Abbot.
Ci divisero: udii le parole: Buon Dio!
Con che furia si è buttata contro il signorino John!.
Si è mai vista una scena così pietosa?.
Poi la signora Reed aggiunse: Portatela nella stanza rossa e chiudetela a chiave.
Quattro mani caddero immediatamente su di me e io fui portata di sopra.
CAPITOLO II Mi divincolai per tutto il percorso, cosa nuova per me e che rafforzò notevolmente la cattiva opinione che Bessie e la signorina Abbot nutrivano nei miei riguardi.
Il fatto è che non ero molto in me, o meglio ero fuori di me, come direbbero i francesi: mi rendevo conto che la ribellione di un momento mi aveva già resa passibile di eccezionali castighi, e, come ogni schiavo ribelle, mi sentivo decisa, nella mia disperazione, ad andare fino in fondo.
Tenetele le mani, signorina Abbot: è come un gatto impazzito.
Che vergogna!
che vergogna!, gridava la cameriera.
Che condotta inqualificabile, signorina Eyre, picchiare un signorino, il figlio della vostra benefattrice!
Il vostro padroncino!.
Padrone?
Come il mio padrone?
Sono forse una serva?.
No, siete meno di una serva perché non fate niente per mantenervi.
Qua, mettetevi a sedere e meditate sulla vostra cattiveria.
Frattanto mi avevano portato nella stanza indicata dalla signora Reed e mi avevano seduta a forza su uno sgabello: il mio impulso fu di saltar in piedi come una molla, ma due paia di mani mi fermarono all’istante.
Se non state lì ferma vi legheremo, disse Bessie.
Signorina Abbot, datemi le vostre giarrettiere; le mie si spezzerebbero subito.
La signorina Abbot si volse per togliere dalla robusta coscia il legaccio necessario.
Questi preparativi di coercizione e la nuova vergogna che comportavano, placarono un poco la mia furia.
Non toglietevele, dissi; non mi muoverò.
E, a dimostrarlo, mi aggrappai con le mani allo sgabello.
State attenta a non farlo, disse Bessie; e, quando fu certa che io me ne stavo davvero seduta, smise di tenermi; dopo di che, lei e la signorina Abbot rimasero con le braccia incrociate a guardarmi in faccia, cupe e diffidenti, quasi non credessero che fossi rinsavita.
Non ha mai fatto così, disse infine Bessie volgendosi alla Abigail.3 Ma lo aveva in mente da sempre, fu la risposta.
Ho detto spesso alla signora quel che penso di questa bambina, e la signora è della mia stessa opinione.
È una piccola ipocrita: non ho mai visto una ragazza della sua età così chiusa.
Bessie non rispose; ma poco dopo, rivolgendosi a me, disse: Dovreste ricordarvi, signorina, che dovete molto alla signora Reed: è lei che vi mantiene, e se vi abbandonasse dovreste andare in un orfanotrofio.
Non avevo nulla da rispondere a queste parole; non erano nuove per me: i miei più lontani ricordi contenevano accenni di questo genere.
Il rinfacciarmi la mia condizione di dipendenza era divenuto un vago ritornello al mio orecchio: molto penoso e deprimente, ma solo per metà intelligibile.
La signorina Abbot aggiunse: E non dovreste considerarvi eguale alle signorine Reed e al signorino Reed solo perché la signora vi cresce tutti insieme.
Loro avranno molto denaro e voi non avrete un soldo: vi conviene essere umile e cercare di farvi benvolere.
Ve lo dico per il vostro bene, continuò Bessie senza acredine; dovreste cercare di rendervi utile e gradita, e allora, forse, potrete trovare qui una casa; ma se vi mostrate capricciosa e sgarbata, la signora vi manderà via, questo è certo.
Inoltre, disse la signorina Abbot, Dio la punirà: potrebbe fulminarla nel bel mezzo dei suoi capricci, e allora dove andrebbe a finire?
Venite, Bessie, lasciamola sola: non vorrei essere come lei per niente al mondo.
Quando sarete sola, signorina Eyre, dite le vostre preghiere perché se non vi pentite potrebbe venire giù dalla cappa del camino qualche cosa di brutto e portarvi via.
E così se ne andarono tirandosi dietro la porta e chiudendola a chiave.
La stanza rossa era un ambiente quadrato dove si dormiva molto di rado, quasi mai a dire il vero, a meno che ci fosse un certo numero di ospiti a Gateshead Hall tale da dover ricorrere a tutti i locali disponibili; tuttavia era una delle stanze della casa più vaste e imponenti.
Un letto sostenuto da massicce colonne di mogano, drappeggiato con tende di damasco rosso cupo, s’alzava come un tabernacolo nel centro; le due grandi finestre, con le veneziane sempre abbassate, eran quasi nascoste da complicati panneggi della stessa stoffa; il tappeto era rosso; il tavolo ai piedi del letto era coperto da un drappo cremisi; le pareti erano di una tinta leggermente fulva con toni rosati; l’armadio, la toletta, le sedie erano di vecchio mogano lucido e scuro.
Da queste ombre profonde tutt’intorno, s’innalzava alta, di un bianco abbagliante, la pila dei materassi e dei cuscini, coperta da un candido copriletto di Marsiglia. Non meno maestosa era una grande poltrona imbottita alla testa del letto, anch’essa bianca, con un poggiapiedi davanti, simile, mi sembrava, a un livido trono.
La stanza era fredda, perché solo ogni tanto vi si accendeva il fuoco; era silenziosa, perché lontana dalla stanza dei bambini e dalla cucina; solenne perché solitamente poco abitata.
Solo la domestica vi entrava il sabato per togliere dagli specchi e dai mobili l’immobile polvere di una settimana; e la signora Reed, a rari intervalli, la visitava di persona per riesaminare il contenuto di un certo cassetto segreto dell’armadio, dove eran riposte varie pergamene, lo scrigno dei suoi gioielli e una miniatura del suo defunto marito.
E in queste ultime parole sta il segreto della stanza rossa: l’incanto che la rendeva così solitaria nonostante la sua grandiosità. Il signor Reed era morto da nove anni: e in questa stanza aveva esalato l’ultimo respiro; qui era stato esposto il suo corpo; di qui la sua bara era stata portata via dai becchini; e, da quel giorno, un senso di sacro timore l’aveva difesa da troppo frequenti intrusioni.
Il sedile su cui Bessie e l’acida signorina Abbot mi avevano inchiodata era un basso sgabello imbottito presso il caminetto di marmo; il letto era di fronte; alla mia destra c’era l’alto e cupo armadio con riflessi smorzati e rotti che vagavano sui lucidi pannelli; a sinistra le finestre nascoste dai tendaggi; un grande specchio fra di esse rifletteva il letto deserto e monumentale e il resto della stanza.
Non ero certa che avessero chiuso a chiave la porta; e, appena osai muovermi, mi alzai e andai a vedere.
Ahimè, sì: nessuna prigione era mai stata più sicura.
Nel tornare dovetti passare davanti allo specchio; involontariamente il mio sguardo affascinato esplorò la profondità che mi mostrava.
Tutto, in quella vuota visione, sembrava più freddo e buio che nella realtà: e la strana figuretta che mi guardava di lì, col volto pallido, le braccia come macchie nell’oscurità e gli occhi lucidi di paura, unica cosa viva là dove tutto era fermo, mi fece l’effetto di un vero fantasma: la vidi come uno di quegli spiritelli metà fate e metà folletti che nelle fiabe serali di Bessie scaturivano dai solitari cespugli negli anfratti delle brughiere e apparivano davanti agli occhi del viaggiatore ritardatario.
Tornai al mio sgabello.
In quel momento la paura mi stava assalendo, ma non era ancora l’ora della sua completa vittoria; avevo il sangue ancora caldo; l’impeto dello schiavo ribelle mi sosteneva ancora con la sua forza aggressiva; dovevo arginare un’ondata di ricordi prima di cedere all’angoscia presente.
Tutte le feroci tirannie di John Reed, tutta l’orgogliosa indifferenza delle sue sorelle, l’avversione di sua madre, le parzialità della servitù si riaffacciarono alla mia mente confusa come il nero deposito di un pozzo inquinato.
Perché dovevo sempre sopportare, sempre essere umiliata, accusata e condannata per sempre?
Perché non riuscivo a piacere?
Perché tentavo inutilmente di cattivarmi una qualche simpatia?
Eliza, che era caparbia ed egoista, veniva rispettata.
Georgiana, viziata, astiosa, pignola e insolente nei modi, trovava dappertutto indulgenza.
La sua bellezza, le sue rosee guance e i suoi riccioli dorati sembravano dar gioia a tutti coloro che la guardavano e le giustificavano ogni sua colpa.
Nessuno contrastava John e tanto meno lo puniva sebbene torcesse il collo ai piccioni, uccidesse i piccoli dei pavoni, aizzasse i cani contro le pecore, cogliesse i grappoli d’uva, strappasse i boccioli alle piante più pregiate della serra: chiamava perfino sua madre vecchia ragazza, a volte la prendeva in giro per la sua pelle scura, eguale alla sua; non si curava assolutamente di compiacerla; non di rado strappava e sgualciva i suoi vestiti di seta; ed era tuttavia il suo tesoro.
Io non osavo commettere guai: mi sforzavo di compiere il mio dovere; ed ero considerata impertinente e noiosa, chiusa e ipocrita, dal mattino al pomeriggio e dal pomeriggio alla sera.
La testa mi doleva e sanguinava ancora per le percosse e la caduta: nessuno aveva rimproverato John per avermi picchiato così gratuitamente: e solo perché mi ero ribellata a lui per evitare altre pazze violenze mi era stata gettata addosso un’universale disapprovazione.
È ingiusto!
Ingiusto!, gridava la mia ragione spinta dall’angoscia a una esaltazione precoce anche se passeggera: e la Risoluzione, egualmente eccitata, mi suggeriva singolari espedienti per sottrarmi a quell’oppressione intollerabile, come fuggire o, se fosse stato impossibile, rifiutare ogni cibo e bevanda e lasciarmi morire.
Come fui sconvolta per tutto quel pauroso pomeriggio!
Il mio cervello era in tumulto e come si ribellava il mio cuore! E tuttavia in quali ombre, in quale fitta ignoranza veniva combattuta quella battaglia dello spirito!
Non potevo rispondere all’incessante domanda interiore: perché soffrivo così? Oggi, alla distanza di... non dirò quanti anni, lo vedo chiaramente.
A Gateshead Hall ero una stonatura: non assomigliavo a nessuno; non avevo nulla in comune con la signora Reed o con i suoi figli o con il suo scelto servitorame.
Se loro non mi amavano, in realtà io non li amavo di più.
Non avevano l’obbligo di considerare con affetto un piccolo essere che non poteva simpatizzare con nessuno di loro: un essere diverso, opposto per temperamento, per capacità e per tendenze; un essere inutile, inadatto a servire i loro interessi o a far loro piacere; un essere importuno che covava i germi dello sdegno per il loro trattamento e del disprezzo per i loro giudizi.
So che, se fossi stata una ragazzina allegra, brillante, spensierata, esigente, bella, e vivace, pur rimanendo egualmente dipendente e senza amicizie, sarei stata sopportata con maggior compiacenza dalla signora Reed; i suoi figli sarebbero stati più cordiali e camerateschi con me, e la servitù meno incline a far di me il capro espiatorio dei ragazzi di casa.
La luce del giorno cominciò a ritirarsi dalla stanza rossa; eran le quattro passate e il pomeriggio nuvoloso volgeva a un triste crepuscolo.
Udivo la pioggia che continuava a battere monotona contro la finestra delle scale, e il vento che ululava nel boschetto dietro l’atrio; a poco a poco divenni fredda come una pietra, e allora il coraggio mi mancò.
Il mio abituale atteggiamento di umiltà, di sfiducia, di sconsolato abbattimento, calò sulle braci della mia ira ormai in declino.
Tutti dicevano che ero cattiva, e forse lo ero davvero; non avevo pensato proprio adesso di lasciarmi morire di fame?
Era certo un delitto: e io ero preparata alla morte?
O forse la cripta sotto il coro della chiesa di Gateshead era una meta invitante?
In quella cripta avevo sentito dire che era sepolto il signor Reed; e mi si riafacciò il pensiero di lui e rimasi incatenata a questo pensiero con crescente terrore.
Non potevo ricordarlo; ma sapevo che era mio zio, fratello di mia madre, mi aveva accolta orfana nella sua casa e, in punto di morte, si era fatto promettere dalla signora Reed che mi avrebbe tenuta e allevata come uno dei suoi figli.
La signora Reed, probabilmente, era convinta di avere mantenuto la promessa; e in realtà lo aveva fatto, oserei dire, per quanto glielo permetteva la sua natura; ma come avrebbe potuto veramente amare un’intrusa che non apparteneva alla sua famiglia e che, dopo la morte del marito, non rimaneva unita a lei da alcun legame?
Dev’essere stato molto fastidioso per lei sentirsi vincolata da una promessa inviolabile a far da madre a una bambina bizzarra che non poteva amare, e a vedere un’estranea priva di simpatia inserita in permanenza nel suo nucleo familiare.
Mi venne una strana idea.
Ero certa, lo ero sempre stata, che il signor Reed, se fosse stato vivo, mi avrebbe trattato amorevolmente; e adesso, mentre me ne stavo seduta guardando il bianco letto e le pareti piene d’ombra, volgendo di tanto in tanto lo sguardo affascinato verso i cupi riflessi dello specchio, cominciai a ricordare quello che avevo udito dire sui morti, che si agitano nelle loro tombe, se i loro ultimi desideri sono stati trasgrediti e tornano in terra per punire lo spergiuro e vendicare l’oppresso.
E pensai che lo spirito del signor Reed, angosciato dai torti patiti dalla figlia di sua sorella, potesse lasciare la sua dimora la cripta nella chiesa o il misterioso mondo dei defunti e apparirmi dinnanzi in quella stanza.
Asciugai le mie lacrime e soffocai i miei singhiozzi. Ero terrorizzata all’idea che un qualsiasi segno di dolore violento risvegliasse una voce soprannaturale per confortarmi, o evocasse dall’ombra qualche volto cinto d’aureola per chinarsi su di me con ultraterrena pietà. Sentivo che questa idea, abbastanza consolante in teoria, sarebbe stata terribile nella realtà: con tutte le mie energie cercai di respingerla, di farmi forza.
Scostai i capelli dagli occhi, alzai la testa e tentai di guardare arditamente tutt’in giro la stanza in ombra; in quel momento stesso una luce brillò sulla parete.
Era forse, mi domandai, un raggio di luna che penetrava da qualche fessura nelle persiane?
No; la luce lunare era ferma e questa si muoveva; mentre la osservavo essa scivolò fino al soffitto e tremò sulla mia testa.
Adesso immagino che quella striscia luminosa fosse, molto probabilmente, il raggio di una lanterna portata da qualcuno che attraversava il prato: ma allora, con la mente già preparata all’orrore e i nervi scossi, pensai che quella vivida luce guizzante fosse il messaggio di una qualche visione che si avvicinava da un altro mondo.
Avevo il cuore in tumulto e la testa mi bruciava; sentii un ronzio che mi parve un battito d’ali; avvertivo una presenza vicina; ero oppressa, soffocata: ogni resistenza venne meno; corsi alla porta e scossi la maniglia con uno sforzo disperato.
Dei passi si precipitarono lungo il corridoio; la chiave venne girata e Bessie e Abbot entrarono.
Signorina Eyre, vi sentite male?, chiese Bessie.
Che fracasso spaventoso!
Mi ha tutta frastornata!, esclamò Abbot.
Portatemi via!
Lasciatemi andare nella stanza dei bambini!, gridai.
Perché?
Vi siete fatta male?
Avete visto qualche cosa?, domandò ancora Bessie.
Oh!
Ho visto una luce e ho pensato a uno spettro.
Avevo afferrato una mano di Bessie, ed ella non cercò di liberarla.
Ha strillato apposta, dichiarò Abbot con aria disgustata.
E che strilli!
Se le fosse capitato qualche cosa di grave si potrebbe scusarla, ma voleva solo farci venir su tutte e due: li conosco i suoi trucchi malvagi. Cos’è tutto questo?, chiese un’altra voce perentoria; e la signora Reed si avvicinò lungo il corridoio, la cuffia ampiamente svolazzante, la gonna gonfia di tempestosi fruscii.
Abbot e Bessie, credo di aver dato ordine che Jane Eyre fosse lasciata nella stanza rossa finché non venissi a prenderla io stessa.
Signora, la signorina Eyre ha strillato così forte, si scusò Bessie.
Non badatele, fu l’unica risposta.
Bambina, lascia la mano di Bessie: facendo così non otterrai niente lo stesso, stanne sicura.
Detesto gli imbrogli, specialmente nei bambini, ed è mio dovere farti capire che gli stratagemmi non servono a niente: starai qui ancora un’ora, e solo se resti perfettamente zitta e tranquilla verrò a liberarti.
Oh, zia! Abbiate pietà! Perdonatemi! Io non posso resistere... Punitemi in qualche altro modo!
Cadrò morta se....
Silenzio!
Quest’aria tragica è disgustosa.
E certo la sentiva così.
Ai suoi occhi ero un’attrice precoce; mi considerava sinceramente come un insieme di passioni violente, di bassi istinti e di pericolosa doppiezza.
Quando Bessie e Abbot si furono ritirate, la signora Reed, irritata dalla mia angoscia ormai frenetica e dai miei disperati singhiozzi, mi spinse indietro bruscamente e mi chiuse dentro senza aggiunger parola.
Sentii che si allontanava; e appena se ne fu andata penso di avere avuto una specie di convulsione: tutto si concluse in uno svenimento.
CAPITOLO III Il mio successivo ricordo è di essermi svegliata con la sensazione di aver avuto un incubo spaventoso e di vedere davanti a me un terribile bagliore rosso su cui si incrociavano grosse sbarre nere.
Sentivo anche delle voci sorde e come sopraffatte dal rumore del vento o di acque: inquietudine, incertezza e, soprattutto, un senso di terrore annebbiavano la mia mente.
In breve mi resi conto che qualcuno si stava occupando di me, cercava di sollevarmi e di mettermi a sedere, con molta dolcezza, più di quanto non fossi mai stata sollevata o sorretta.
Posai la testa su di un cuscino o un braccio e mi sentii meglio.
Dopo cinque minuti la nube di smarrimento si dissolse: capii chiaramente di essere nel mio letto e che il bagliore rosso era il fuoco acceso nella camera dei bambini.
Era notte: una candela ardeva sul tavolo; Bessie stava ai piedi del letto con una catinella in mano e un signore era seduto presso il mio capezzale, chino su di me.
Provai un inesprimibile sollievo, una riposante certezza di protezione e di sicurezza nell’accorgermi che nella stanza c’era un estraneo, qualcuno che non apparteneva a Gateshead e non aveva legami con la signora Reed.
Distogliendo lo sguardo da Bessie , scrutai il volto di quel signore: lo conoscevo: era il signor Lloyd, un farmacista che la signora Reed chiamava a volte quando la servitù era indisposta: per lei e per i ragazzi si rivolgeva a un medico.
Ebbene, chi sono?, domandò lui.
Io pronunciai il suo nome e gli diedi la mano: egli la prese sorridendo e disse: Tra poco staremo benissimo.
Poi mi coricò nuovamente e, volgendosi a Bessie, la esortò a stare attenta che nessuno mi disturbasse durante la notte.
Dopo aver dato qualche altra istruzione, dicendole che sarebbe tornato il giorno dopo, se ne andò, con mio gran dolore: mi ero sentita così protetta e rincuorata quando egli sedeva al mio capezzale!
E appena chiuse la porta dietro di sé, tutta la stanza divenne buia e il mio cuore si sentì sprofondare oppresso da un’indicibile tristezza. Avete sonno, signorina?, mi domandò Bessie con una certa dolcezza. Osai appena risponderle, nel timore di un rimprovero.
Cercherò. Volete bere? Mangereste qualche cosa?. No, grazie, Bessie.
Allora andrò a letto, perché è passata mezzanotte; ma, se vi occorre qualche cosa durante la notte, chiamatemi.
Quale straordinaria gentilezza!
Presi coraggio e chiesi: Bessie, che cosa mi è successo?
Sono malata?.
Penso che vi siate sentita male nella stanza rossa, a forza di piangere; presto vi sentirete meglio, state sicura.
Bessie entrò nella stanza della domestica, accanto.
La udii dire: Sarah, venite a dormire con me nella stanza dei bambini; stanotte per niente al mondo oserei dormire sola con quella povera piccola: potrebbe morire; è così strano che abbia avuto quell’attacco: mi domando se non ha visto qualche cosa.
La signora è stata un po’ troppo severa.
Sarah tornò con lei; si misero a letto e per una mezz’ora parlottarono insieme prima di addormentarsi.
Colsi alcuni brani della loro conversazione dai quali potei arguire anche troppo chiaramente il principale soggetto in discussione.
È passata accanto a lei un’ombra vestita di bianco e poi è scomparsa. E la seguiva un grande cane nero. Quei colpi profondi alla porta della stanza. Una luce nel cimitero proprio sopra la sua tomba. Eccetera eccetera. Alla fine si addormentarono: il fuoco e la candela si spensero.
Quanto a me, le ore di quella lunga notte trascorsero in una paurosa insonnia; gli occhi, le orecchie e la mente erano egualmente tesi per il terrore: un terrore che solo i bambini possono provare.
A questo incidente della stanza rossa non seguì nessuna grave né lunga malattia: ridusse però i miei nervi a tal punto che ne sento ancor oggi le conseguenze.
Sì, signora Reed, devo a voi tremendi e dolorosi mal di testa, ma devo perdonarvi perché non sapevate quello che stavate facendo: nel lacerare le fibre del mio cuore pensavate solo di estirpare le mie cattive tendenze.
Il giorno dopo, verso mezzogiorno, ero alzata e vestita, e me ne stavo seduta, avvolta in uno scialle, presso il caminetto della stanza dei bambini.
Mi sentivo fisicamente debole e molto abbattuta; ma il mio peggior male era un indicibile sconforto: uno sconforto che mi faceva sgorgare silenziose lacrime in continuazione; non appena ne avevo asciugata una sulla guancia, un’altra la seguiva.
Pensavo tuttavia che avrei dovuto essere felice perché nessuno dei Reed era presente: erano tutti usciti in carrozza con la loro mammina.
Anche Abbot stava cucendo in un’altra stanza, e Bessie, nel muoversi qua e là togliendo di mezzo i giocattoli e riordinando i cassetti, mi rivolgeva ogni tanto qualche parola insolitamente gentile.
Questo stato di cose avrebbe dovuto essere per me un paradiso di pace, abituata come ero a una vita di continui rimproveri e di lavori ingrati; ma in realtà non c’era adesso quiete che potesse lenire i miei nervi scossi né piacere che potesse eccitarli gradevolmente.
Bessie era scesa in cucina e tornò con una ciambella su di un certo piatto di porcellana dipinto a vivi colori dove un uccello del paradiso annidato in una ghirlanda di convolvoli e bocci di rosa suscitava sempre in me un’ammirazione entusiasta; spesso avevo chiesto di poter prendere in mano quel piatto per esaminarlo più da vicino, ma fin allora ero stata giudicata indegna di un tale privilegio.
Quel prezioso piattino stava adesso sulle mie ginocchia e io ero con dolcezza invitata a mangiare l’anello di delicata pasticceria che vi era sopra.
Inutile regalo!
Come tante altre cose sempre desiderate e sempre differite, veniva troppo tardi!
Non potevo mangiare la ciambella; e le piume dell’uccello, le tinte dei fiori sembravano stranamente sbiaditi: misi da parte il piatto e il dolce.
Bessie mi chiese se volevo un libro: la parola libro agì come uno stimolo fugace e io la pregai di andarmi a prendere i Viaggi di Gulliver nella libreria.
L’avevo letto e riletto con gran piacere.
Lo consideravo un racconto di fatti reali e vi scoprivo un interesse più profondo di quello che trovavo nelle fiabe: perché, dopo aver cercato invano gli elfi tra le foglie di digitali e di campanule, sotto i funghi e le edere che ammantavano le antiche rovine, mi ero rassegnata infine alla triste verità che dovevano aver tutti lasciato l’Inghilterra per qualche selvaggia regione fittamente boscosa, primitiva e meno popolata.
Lilliput e Brobdingnag ero convinta, invece, fossero solide parti della superficie terrestre, e io non dubitavo che un giorno o l’altro, durante un lungo viaggio, avrei potuto vedere i piccoli campi, le case e gli alberi, il minuscolo popolo, gli armenti, i greggi, gli uccelli del primo di quei regni, e i campi di grano alti come foreste, gli smisurati mastini, i gatti mostruosi, gli uomini e le donne simili a torri, del secondo. E tuttavia, quando questo libro prediletto fu nelle mie mani, quando ne sfogliai le pagine e cercai nelle sue magnifiche illustrazioni il fascino che fin allora vi avevo sempre trovato, ne rimasi rattristata e impaurita; i giganti erano squallide larve, i pigmei malvagi e paurosi spiritelli, e Gulliver il più triste pellegrino, di regioni temute e pericolose.
Chiusi il libro che non avevo voglia di leggere, e lo posi sul tavolo accanto alla ciambella che non avevo toccato.
Bessie aveva finito di spolverare e riordinare la stanza, e, dopo essersi lavata le mani, aprì un certo cassettino pieno di magnifici ritagli di seta e di raso e cominciò a fare una nuova cuffia per la bambola di Georgiana.
Intanto cantava: Nei giorni che andavam girovagando Tanto tempo fa.
Avevo già sentito quella canzone e sempre con gran piacere; perché Bessie aveva una voce delicata, almeno così mi pareva.
Ma adesso, per quanto la sua voce fosse ancora dolce, trovai in quella melodia una indicibile tristezza.
A volte, intenta al suo lavoro, cantava il ritornello con toni bassi e lenti; Tanto tempo fa risuonava come la più triste cadenza di un inno funebre.
Passò poi a un’altra ballata, questa volta decisamente malinconica.
Son dolenti i miei piedi e nelle membra ho il gelo; Lunga è la strada e aspra la montagna; Presto cadrà il crepuscolo senza luna nel cielo Sul sentiero del povero orfanello.
Perché mi hanno mandato così lontano e solo Per lande sconfinate e nude rocce?
L’uomo è duro, e soltanto degli angeli lo stuolo Guida i passi del povero orfanello.
Eppur dolce una brezza vien nella notte muta, Non vi son nubi e brillano le stelle; Dio, nella Sua bontà, mi protegge e mi aiuta, Conforto per il povero orfanello.
Se pur cader dovessi su per rotta pendice, O, traviato, smarrirmi per paludi, Tuttavia il Padre mio, che incuora e benedice, Vorrà accogliere il povero orfanello.
V’è un pensiero che valido sempre mi sosterrà Pur privo di parenti e di rifugio; Il cielo è una dimora e pace mi darà; Dio è un amico pe’l povero orfanello.
Andiamo, signorina Jane, non piangete, disse Bessie terminando.
Avrebbe potuto egualmente dire al fuoco non bruciare!.
Come sarebbe riuscita a indovinare la tristezza che mi pesava sul cuore?
Nel corso della mattina tornò il signor Lloyd. Come, già in piedi?, disse entrando nella stanza dei bambini.
Bene, tata, come sta la piccola?.
Bessie rispose che stavo benissimo. Allora dovrebbe avere un migliore aspetto.
Venite qui, signorina Jane: vi chiamate Jane, no?.
Sissignore, Jane Eyre.
Bene, avete pianto, signorina Jane Eyre; potete dirmi perché?
Vi fa male in qualche posto?.
No, signore.
Oh, direi che ha pianto perché non ha potuto andare in carrozza con la signora, intervenne Bessie.
È impossibile!
Che diamine, è troppo grande per far questi capricci.
Anch’io la pensavo così; e, sentendomi offesa nella mia dignità da questa falsa accusa, mi affrettai a rispondere: Non ho mai pianto per queste cose: detesto uscire in carrozza.
Piango perché sono infelice.
Oh, zitta, signorina!, disse Bessie.
Il buon farmacista appariva un po’ imbarazzato.
Io gli stavo di fronte, ed egli mi guardava fisso: i suoi occhi erano piccoli e grigi, non molto brillanti, ma forse in quel momento mi parvero acuti: il volto dai lineamenti duri era tuttavia bonario.
Dopo aver scrutato il mio viso, chiese: Che cosa vi ha fatto ammalare, ieri?.
È caduta, intervenne di nuovo Bessie.
Caduta!
Su su, anche questa è una cosa da bambini!
Forse non sa camminare alla sua età?
Deve avere otto o nove anni.
Mi hanno buttato a terra, fu la sincera spiegazione strappatami da un’altra fitta di orgoglio offeso; ma non è questo che mi ha fatto ammalare, aggiunsi mentre il signor Lloyd si concedeva una presa di tabacco.
Stava riponendo la tabacchiera nel taschino del panciotto, quando risuonò forte la campana della colazione per la servitù; lui capì di che si trattava.
È per voi, tata, disse.
Scendete pure; io farò una piccola paternale alla signorina Jane finché non tornerete. Bessie avrebbe preferito rimanere, ma fu costretta ad andarsene perché la puntualità ai pasti era di rigore a Gateshead Hall. La caduta non vi ha fatto ammalare; e allora che cosa è stato?, continuò il signor Lloyd quando Bessie si fu allontanata. Sono stata chiusa fino a sera in una stanza dove c’è uno spettro.
Vidi il signor Lloyd sorridere e accigliarsi al tempo stesso.
Uno spettro!
Andiamo, allora siete proprio una bambina.
Avete paura degli spiriti?. Dello spettro del signor Reed, sì.
È morto in quella stanza ed è stato esposto lì.
Né Bessie né altri ci entrerebbero di notte se potessero farne a meno; ed è stato terribile chiudermi lassù sola senza una candela...
così terribile che non potrò mai dimenticarlo. Sciocchezze!
Ed è questo che vi rende così infelice?
Avete paura anche adesso che è giorno?.
No: ma fra poco tornerà la notte: e poi sono infelice...
molto infelice per altre cose. Quali altre cose? Potete dirmene qualcuna?.
Quanto desideravo rispondere esaurientemente a questa domanda!
E come era difficile mettere insieme una risposta!
I bambini possono sentire, ma non analizzare i loro sentimenti; e, se l’analisi può anche essere condotta mentalmente, non sanno come esprimere in parole il risultato del procedimento.
Tuttavia, temendo di perdere questa prima e unica occasione di sfogare un po’ il mio dolore comunicandolo, dopo una certa inquietudine riuscii a imbastire una magra ma, per quel che mi era possibile, franca risposta: Prima di tutto non ho né papà né mamma, né fratelli né sorelle.
Avete una zia affettuosa e dei cugini.
Rimasi in silenzio per un po’, poi aggiunsi confusamente: Ma John Reed mi ha buttato a terra, e mia zia mi ha chiuso nella camera rossa.
Il signor Lloyd tirò ancora fuori la tabacchiera.
Gateshead Hall non vi sembra una casa molto bella?, domandò.
Non vi sentite riconoscente di poter vivere in un luogo così lussuoso?.
Non è la mia casa, signore; e Abbot dice che ho meno diritti di viver qui di una domestica.
Poh!
non sarete tanto sciocca da pensar di lasciare un posto tanto splendido!.
Se avessi un qualsiasi altro luogo dove andare, sarei felice di lasciarlo; ma non potrò mai andar via da Gateshead Hall finché non sarò grande.
Forse potreste... chissà!
Non avete altri parenti oltre la signora Reed?.
Credo di no, signore.
Nessun parente di vostro padre?.
Non so: una volta lo ho domandato alla zia Reed, e mi ha risposto che forse ho qualche parente povero e di origine modesta di nome Eyre, ma che lei non ne sapeva nulla.
E se ne aveste, andreste volentieri con loro?.
Riflettei.
La povertà appare brutta agli adulti e ancor più ai ragazzi: essi non hanno alcuna idea di una povertà attiva, laboriosa, rispettabile: collegano mentalmente questa parola con abiti stracciati, cibo insufficiente, freddo, modi volgari e vizi turpi; la povertà era per me sinonimo di avvilimento.
No, non mi piacerebbe star con i poveri, fu la mia risposta.
Neppure se fossero gentili con voi?.
Scossi la testa: non riuscivo a vedere come i poveri potessero essere gentili; e poi imparare a parlare come loro, adottare i loro modi, essere maleducata, venir su come una di quelle povere donne che vedevo a volte allattare i loro bambini o lavar le loro cose sulla porta delle capanne del villaggio di Gateshead: no, non ero abbastanza eroica per desiderare la libertà a scapito della classe sociale.
Ma i vostri parenti sono molto poveri?
Gente che lavora?.
Non posso dire; la zia Reed dice che, se ne ho, devono essere dei pezzenti; non mi piacerebbe andare a mendicare.
Vi piacerebbe andare in collegio?.
Riflettei di nuovo; sapevo appena che cosa fosse un collegio: Bessie a volte ne parlava come di un luogo in cui le signorine sedevano dritte e impettite, portavano il reggispalle ed eran tenute a essere contegnose e precise: John Reed odiava il suo collegio e insultava il suo maestro; ma i gusti di John Reed non facevano testo per me, e se le notizie di Bessie sulla disciplina scolastica erano piuttosto paurose, i particolari che lei descriveva sui risultati raggiunti da quelle stesse signorine mi sembravano non meno attraenti.
Magnificava infatti certi loro bellissimi dipinti raffiguranti paesaggi e fiori; canzoni e brani musicali che sapevano cantare, borse lavorate all’uncinetto, traduzioni di libri dal francese; nell’ascoltarla, il mio spirito era spinto alla emulazione.
Inoltre il collegio avrebbe significato un cambiamento completo: implicava un lungo viaggio, una totale separazione da Gateshead, l’ingresso in una nuova vita.
Mi piacerebbe molto andare in collegio, conclusi dopo aver riflettuto.
Bene, bene, chissà quel che potrà succedere!, disse il signor Lloyd alzandosi.
Questa bambina dovrebbe cambiare aria e ambiente, aggiunse fra sé, non ha i nervi in buono stato.
Tornò Bessie e, nello stesso momento, si udì il rumore della carrozza sulla ghiaia del viale.
È la signora?, chiese il signor Lloyd.
Vorrei parlarle prima di andarmene.
Bessie lo invitò a entrare nella sala da pranzo e gli fece strada.
Durante il colloquio fra lui e la signora Reed, immagino, da quel che seguì, che il farmacista si arrischiò a raccomandarle di mandarmi in collegio; ed evidentemente la raccomandazione fu subito accolta con un certo entusiasmo: come disse Abbot a Bessie una sera che entrambe stavano cucendo nella camera dei bambini dopo che ero andata a letto e mi credevano addormentata, la signora sembrava piuttosto contenta di liberarsi di una bambina noiosa e poco sana, che aveva sempre l’aria di spiar la gente e di ordir complotti.
Penso che Abbot mi considerasse una specie di Guy Fawkes4 fanciullo.
In questa stessa occasione venni a sapere, per la prima volta, grazie alle confidenze fatte da Abbot a Bessie, che mio padre era stato un povero pastore di chiese; che mia madre lo aveva sposato contro i desideri dei suoi, i quali consideravano quel matrimonio al disotto della sua condizione; che mio nonno Reed si era così infuriato per la sua disobbedienza che l’aveva scacciata senza uno scellino.
Dopo un anno di matrimonio, mio padre aveva preso il tifo visitando i poveri della grande città industriale in cui si trovava e dove infuriava allora l’epidemia: mia madre aveva contratto il male da lui ed entrambi erano morti a un mese di distanza l’uno dall’altro. Bessie, a questo racconto, sospirò e disse: Povera signorina Jane, è proprio da compatire, cara Abbot.
Sì, rispose Abbot, se fosse una bambina graziosa e simpatica si potrebbe aver compassione della sua miseria; ma in verità non si può badare a un rospetto simile.
Certo non è gran che, convenne Bessie: a ogni modo una bellezza come la signorina Georgiana nelle stesse condizioni sarebbe più commovente.
Sì, io vado pazza per la signorina Georgiana!, dichiarò calorosamente Abbot. Piccola cara! Con i suoi lunghi riccioli e gli occhi azzurri, e quel colorito delicato; sembra un quadro...! Bessie, mi piacerebbero delle tartine di formaggio, a cena.
Anche a me... con cipolla arrostita. Su, scendiamo. E se ne andarono.
CAPITOLO IV Dalla mia conversazione col signor Lloyd e dal colloquio sopra riferito fra Bessie e Abbot, raccolsi abbastanza speranze per augurarmi che tutto andasse bene: un cambiamento sembrava vicino...
lo desiderai e lo attesi in silenzio.
Tardò, tuttavia: i giorni e le settimane passarono: mi ero rimessa in salute, ma nessuna allusione veniva fatta a ciò che covavo in me.
La signora Reed mi guardava ogni tanto severamente, ma raramente mi rivolgeva la parola: dopo la mia malattia, aveva accentuato la divisione fra me e i suoi figli, mi aveva assegnato una stanzetta in cui dormivo sola, mi aveva condannata a consumare da sola i pasti e a trascorrere tutta la giornata nella camera dei bambini mentre i miei cugini erano sempre in salotto.
Non accennò mai al fatto di mandarmi in collegio: e tuttavia istintivamente sentivo con certezza che non avrebbe resistito a lungo a tenermi sotto il suo stesso tetto, perché il suo sguardo, adesso come non mai, esprimeva un’invincibile e radicata avversione.
Eliza e Georgiana, evidentemente obbedendo ai suoi ordini, mi parlavano il meno possibile; John, quando mi vedeva, mi faceva delle smorfie e una volta tentò di picchiarmi, ma, siccome mi rivoltai immediatamente contro di lui, spinta dallo stesso sentimento di ira profonda e di disperata ribellione che mi aveva già esasperato una volta, credette meglio desistere e scappò via urlando improperi e giurando che gli avevo rotto il naso.
Avevo infatti assestato a quella prominenza il colpo più duro di cui le mie nocche fossero capaci; e quando lo vidi domato da quel pugno o dal mio sguardo, mi venne una gran voglia di approfittare fino in fondo del mio vantaggio; ma lui era già corso dalla mammina.
Lo udii raccontare in tono piagnucoloso come quella perfida Jane Eyre si era gettata su di lui come un gatto impazzito, ma fu interrotto piuttosto bruscamente: John, non parlarmi di lei: ti ho già detto di non avvicinarla; non è degna di attenzione; non desidero che tu o le tue sorelle stiate con lei.
Allora, sporgendomi dalla balaustra, gridai all’improvviso e senza minimamente pensare a quel che dicevo: Sono loro che non sono degni di stare con me.
La signora Reed era piuttosto pesante; ma nell’udire questa singolare e audace dichiarazione, corse in un baleno su per le scale, mi trascinò come un turbine nella stanza dei bambini e, schiacciandomi contro le sbarre del mio lettino, mi diffidò, con veemenza, dal muovermi di lì e dal pronunciare una sola sillaba per tutto il resto della giornata.
Che cosa vi direbbe lo zio Reed, se fosse vivo?, fu la mia quasi involontaria domanda.
Dico quasi involontaria perché sembrava che la mia lingua pronunciasse le parole senza che lo volessi: qualche cosa su cui non avevo controllo parlava in me.
Che?, disse la signora Reed senza fiato: i suoi occhi grigi, sempre freddi, furono turbati come da un’ombra di paura; ritirò la mano dal mio braccio e mi fissò quasi domandandosi se ero una bambina o un demonio. Adesso ero lanciata: Mio zio Reed è in cielo e può vedere tutto quello che fate e pensate; e anche il papà e la mamma: loro lo sanno che mi tenete chiusa tutto il giorno e mi vorreste morta.
La signora Reed si riprese a un tratto: mi scosse con tutte le sue forze, mi schiaffeggiò su entrambe la guance e se ne andò senza una parola.
Bessie colmò la lacuna con un’omelia di un’ora, con la quale mi dimostrò senza possibilità di dubbio che ero la più malvagia e miserabile bambina che fosse mai stata accolta sotto un tetto.
Io quasi le credetti perché in realtà sentivo solo cattivi sentimenti nascere nel mio cuore.
Novembre, dicembre e metà gennaio trascorsero così.
Il Natale e il nuovo anno furono celebrati a Gateshead con la solita festosità; furono scambiati regali, vennero dati pranzi e ricevimenti serali.
Naturalmente io ero esclusa da ogni divertimento: la mia parte di gioia consisteva nell’assistere ai preparativi giornalieri di Eliza e di Georgiana e nel vederle scendere in salotto agghindate in abiti di mussolina con cinture scarlatte e i capelli elaboratamente arricciati; e poi nell’ascoltare le note del piano e dell’arpa suonati da basso, il viavai del maggiordomo e del cameriere; il tintinnio dei bicchieri e delle porcellane al momento di servire i rinfreschi e il frammentario brusìo della conversazione che giungeva fino a me quando si apriva e chiudeva la porta del salotto.
Quando ero stanca di quella occupazione, mi ritiravo, dalla cima delle scale, nella stanza dei bambini, solitaria e silenziosa, e là, per quanto triste, non mi sentivo infelice.
A dire il vero, non avevo il minimo desiderio di andare in società perché raramente si occupavano di me; e se Bessie fosse stata appena gentile e socievole avrei considerato un piacere passar le serate tranquillamente con lei piuttosto che sotto il terribile sguardo della signora Reed in una sala piena di signore e di signori.
Ma Bessie, appena aveva finito di vestire le sue signorine, soleva sparire nelle animate regioni della cucina o nella stanza della governante, in genere portando con sé la candela.
Allora me ne stavo seduta con la mia bambola sulle ginocchia finché il fuoco si affievoliva, guardandomi ogni tanto attorno per assicurarmi che nessun altro fosse presente nella stanza piena d’ombra; e, quando i tizzoni incupivano in un rosso opaco, mi spogliavo in fretta sciogliendo come mi capitava nodi e lacci, e cercavo nel mio lettino un riparo dal freddo e dal buio.
Portavo sempre a letto con me la mia bambola; le creature umane devono amare qualche cosa, e, in mancanza di più degni oggetti di affetto, riuscivo a trovar piacere nell’amare e carezzare una bamboletta sbiadita e misera come uno spaventapasseri in miniatura.
Mi sembra strano, oggi, ricordare con quale assurda sincerità io adoravo quella povera bambola, quasi immaginandola viva e dotata di sensi.
Non riuscivo a prender sonno se non l’avevo avvolta nella mia camicia da notte; e quando se ne stava lì, sicura e calda, mi sentivo relativamente felice pensando che lei lo fosse altrettanto.
Le ore passavano lente mentre attendevo che gli ospiti si congedassero e mi giungesse il rumore dei passi di Bessie sulle scale: a volte saliva per cercare il ditale o le forbici, o magari per portarmi qualche cosa per cena una ciambella o una focaccetta col formaggio e allora si sedeva sul letto mentre io mangiavo, e, quando avevo finito, mi rimboccava le coperte, e un paio di volte mi baciò dicendo: Buona notte signorina Jane.
Quando era così gentile, Bessie mi appariva la migliore, la più bella, la più amorevole creatura della terra; e mi auguravo con tutte le mie forze che fosse sempre così cara e amabile e non mi sottoponesse più a imposizioni, sgridate, pretese irragionevoli come spesso tendeva a fare.
Credo che Bessie Lee fosse una ragazza piena di qualità perché riusciva in tutto quello che faceva e aveva un vero talento nel raccontare; così almeno giudico dall’impressione che mi facevano le sue fiabe.
Era anche graziosa, se i ricordi che ho del suo volto e della sua persona sono esatti.
La rivedo giovane snella, i capelli neri, gli occhi scuri, lineamenti molto piacevoli e una figuretta agile e ben proporzionata; ma aveva un carattere capriccioso e impulsivo, incoerente e parziale: e tuttavia, così com’era, la preferivo a ogni altro a Gateshead Hall. Il quindici gennaio verso le nove del mattino: Bessie scese a far colazione; i miei cugini non eran stati ancora convocati dalla mammina; Eliza stava infilandosi la cuffia e il caldo cappotto da giardino per portare il becchime ai suoi polli, una delle sue passioni, come vendere le uova alla governante e far tesoro del denaro così guadagnato. Aveva una spiccata attitudine agli affari e una netta inclinazione al risparmio, che si manifestava non solo nella vendita delle uova e dei polli ma anche nel trafficare col giardiniere in radici, sementi e getti: egli infatti aveva ordine dalla signora Reed di comprare dalla padroncina tutti i prodotti del giardinetto che le era affidato, quando lei voleva venderli. Ed Eliza avrebbe venduto i capelli che aveva in testa se avesse potuto ricavarne un qualche guadagno.
Quanto al denaro, in un primo tempo lo nascondeva in strani nascondigli avvolto in stracci o in carta da ricci usata; ma, poiché qualcuno di questi gruzzoli era stato scoperto dalla domestica, Eliza, temendo di perdere un giorno o l’altro il suo adorato tesoro, acconsentì ad affidarlo a sua madre: al cinquanta o sessanta per cento: un interesse da usuraio; interesse che riscuoteva ogni trimestre prendendone nota in un libretto con meticolosa precisione.
Georgiana era seduta su un alto sgabello, intenta a pettinarsi davanti allo specchio, e intrecciava nei suoi ricci fiori artificiali e piume scolorite che aveva trovato a mucchi in un cassetto in soffitta.
Io stavo rifacendo il letto, come mi era stato perentoriamente intimato da Bessie. Doveva essere in ordine prima del suo ritorno .
Dopo aver teso la trapunta e ripiegato la mia camicia da notte, mi avvicinai al sedile della finestra per raccogliere alcuni libri illustrati e qualche mobile delle bambole rimasto in giro, quando Georgiana mi comandò bruscamente di lasciar stare i suoi giochi .
Interruppi allora il mio lavoro, e in mancanza di meglio, mi misi a soffiare sulle incrostazioni gelate che istoriavano i vetri della finestra per ottenere così uno spazio trasparente attraverso il quale potevo vedere il parco, dove tutto era fermo e pietrificato sotto l’azione del gelo intenso.
Da quella finestra si vedevano la casetta del portiere e il viale, e proprio quando ebbi disciolto qualcuno di quei ghiaccioli d’argento che appannavano il vetro, così da poter guardar fuori, vidi aprirsi il cancello ed entrare una carrozza. La guardai indifferente mentre risaliva il viale; spesso arrivavano a Gateshead visitatori ma non erano mai persone interessanti; la carrozza si fermò davanti alla casa, squillò il campanello della porta e l’ospite venne introdotto.
Poiché tutto questo non significava niente per me, la mia attenzione vagabonda fu presto più vivacemente attratta da un piccolo pettirosso affamato che venne a cinguettare sui rami spogli del ciliegio contro il muro presso la finestra.
Sul tavolo c’erano gli avanzi della mia colazione di pane e latte; sbriciolai un pezzetto di pane, e stavo sollevando il telaio della finestra per mettere qualche briciola sul davanzale quando Bessie arrivò di corsa su nella camera dei bambini.
Signorina Jane, toglietevi il grembiule; che cosa state facendo?
Vi siete lavata le mani e la faccia, stamane?.
Prima di rispondere diedi un altro strattone alla finestra perché volevo che l’uccellino avesse il suo pane: il telaio cedette; sparsi le briciole in parte sul davanzale di pietra, in parte sul ramo di ciliegio, poi richiusi la finestra, e risposi: No, Bessie, ho appena finito di spolverare.
Oh che bambina insopportabile e senza testa!
E adesso che state facendo?
Siete tutta rossa come se aveste litigato: perché avete aperto la finestra?.
Mi fu risparmiato l’imbarazzo della risposta perché Bessie sembrava aver troppa fretta per ascoltare spiegazioni; mi trascinò al lavabo, mi sottopose a una spietata ma, per fortuna, rapida strigliata di faccia e mani con acqua, sapone e una ruvida salvietta; mi ravviò i capelli con una spazzola dura, mi tolse il grembiule e poi, spingendomi verso le scale, mi comandò di scender subito perché ero attesa nella stanzetta della colazione.
Avrei voluto chiederle chi mi aspettava e se la signora Reed era là; ma Bessie se n’era già andata dopo aver richiuso la porta della stanza dei bambini dietro di me.
Scesi lentamente.
Da circa tre mesi non ero stata chiamata dalla signora Reed; sempre confinata com’ero nella camera dei bambini, il tinello, la sala da pranzo e il salotto erano divenuti per me regioni paurose nelle quali avevo il terrore di entrare.
Mi fermai nell’atrio vuoto; avevo dinanzi la porta della stanza della colazione: ma rimanevo lì, intimidita e tremante.
Che creatura vile e miserabile aveva fatto di me, in quei giorni, la paura per le punizioni ingiuste!
Non osavo tornare di sopra e non osavo entrare; rimasi per una decina di minuti preoccupata e incerta; l’imperioso squillo del campanello mi decise: dovevo entrare. Chi può volermi?, mi chiedevo mentre con tutte e due le mani giravo la maniglia che, per qualche istante, resistette ai miei sforzi.
Chi vedrò in questa stanza oltre alla zia Reed? Un uomo o una donna?.
La maniglia girò, la porta si aprì, e, nell’oltrepassare la soglia facendo una gran riverenza, vidi...
una colonna nera; almeno tale mi parve a prima vista la figura dritta, allampanata, vestita di nero, che si innalzava dal tappeto: la torva faccia sembrava una maschera intagliata messa in cima al fusto a mo’ di capitello.
La signora Reed era al suo solito posto accanto al caminetto; mi fece segno di avvicinarmi; obbedii ed ella mi presentò a quello sconosciuto dalla faccia di pietra dicendo: Questa è la bambina per la quale mi sono rivolta a voi.
Costui, difatti si trattava di un uomo, girò lentamente la testa verso di me e, dopo avermi scrutato con due occhi grigi indagatori che scintillavano sotto le folte sopracciglia, disse solennemente a voce bassa: È piccola; quanti anni ha?.
Dieci anni.
Così tanti?, rispose con aria dubbiosa; e continuò a osservarmi per qualche minuto.
Bruscamente si rivolse a me: Il vostro nome, ragazzina?.
Jane Eyre, signore.
Nel pronunciare queste parole guardai in su: mi sembrava un uomo alto: ma allora ero molto piccola; aveva lineamenti pesanti, duri e secchi come tutta la sua persona.
Bene, Jane Eyre, e siete una buona bambina?.
Impossibile rispondere di sì: tutto il piccolo mondo che mi circondava era di opinione contraria: rimasi in silenzio.
La signora Reed rispose per me scuotendo la testa in modo significativo e aggiungendo subito: Forse, signor Brocklehurst, meno parliamo di questo e meglio è.
Mi dispiace proprio di sentirlo.
Bisognerà che lei e io parliamo un po’ insieme; e, abbandonando la posizione verticale, si accomodò nella poltrona di fronte alla signora Reed.
Venite qui, disse.
Feci qualche passo sul tappeto; egli mi mise dritta davanti a lui.
Che faccia era la sua, ora che si trovava quasi a livello della mia!
Che naso enorme!
Che bocca!
Che denti grossi e sporgenti!
Nessuno spettacolo è così triste come quello di un bambino cattivo, cominciò, e, in particolare, di una bambina cattiva.
Sapete dove vanno i cattivi dopo la morte?.
Vanno all’inferno, fu la mia pronta e ortodossa risposta.
E cosa è l’inferno?
Sapete dirmelo?.
Un pozzo di fuoco.
E vi piacerebbe cadere in quel pozzo ed esservi bruciata in eterno?.
No, signore.
Che cosa dovete fare, per evitarlo?.
Meditai un momento; quando risposi la mia risposta sembrò piuttosto discutibile: Devo stare bene di salute e non morire.
Come potrete stare bene di salute?
Ogni giorno muoiono bambini più piccoli di voi.
Solo un paio di giorni fa ho seppellito un bambino di cinque anni: un bambino bravissimo la cui anima adesso è in cielo.
Temo che non si potrebbe dire lo stesso di voi, se foste richiamata da questo mondo.
Non essendo in grado di fugare i suoi dubbi, mi limitai ad abbassare lo sguardo su due enormi piedi piantati sul tappeto e sospirai, augurandomi di essere molto lontana da quel momento.
Spero che questo sospiro venga dal cuore e che vi pentiate di essere stata sempre motivo di preoccupazione per la vostra eccellente benefattrice.
Benefattrice!
benefattrice!, pensai.
Tutti chiamano la signora Reed la mia benefattrice; se è così, una benefattrice è una cosa molto sgradevole.
Dite le vostre preghiere mattina e sera?, proseguì il mio inquisitore.
Sì, signore.
Leggete la Bibbia?.
Qualche volta.
Con diletto?
Vi piace molto?.
Mi piace l’Apocalisse, e il libro di Daniele, e la Genesi, e Samuele, e un pezzetto dell’Esodo, e qualche parte dei Re e delle Cronache, e Giobbe e Gionata.
E i Salmi?
Spero che vi piaceranno.
No, signore.
No?
Oh, proprio spiacevole!
Ho un bambinetto, più piccolo di voi, che conosce sei Salmi a memoria: e se gli domandate cosa preferisce, se mangiare un panino allo zenzero o imparare i versi di un Salmo, dice: Oh!
I versi di un Salmo! Gli angeli cantano i Salmi. Dice: Io voglio essere un angelo qui in terra.
E così riceve due panini in ricompensa della sua pietà infantile.
I Salmi non sono interessanti, notai.
Questo prova che non avete buon cuore; dovete pregare Dio che ve lo cambi e ve ne dia uno nuovo e migliore: vi tolga il vostro cuore di pietra e ve ne dia uno vero. Stavo per fargli una domanda circa il modo in cui sarebbe avvenuto questo cambiamento di cuore, quando la signora Reed intervenne ingiungendomi di sedermi; dopo di che prese a guidare lei stessa la conversazione.
Signor Brocklehurst, credo di avere spiegato, nella lettera che vi scrissi tre settimane fa, che questa ragazzina non ha affatto il carattere e le inclinazioni che desidererei.
Se la accogliete nel collegio di Lowood, vorrei che si chiedesse alla direttrice e alle insegnanti di sorvegliarla molto da vicino e, soprattutto, di stare attente al suo peggior difetto: la falsità.
Dico questo in vostra presenza, Jane, perché non tentiate di ingannare il signor Brocklehurst.
Avevo ben ragione di temere la signora Reed e di diffidarne; perché cercare di colpirmi a fondo era nella sua natura; con lei non potevo mai essere tranquilla; per quanto cercassi di obbedirle, per quanto tentassi con ogni mio potere di esserle gradita, i miei sforzi venivano sempre respinti e ripiegati con giudizi di questo genere.
Adesso questa accusa, fatta davanti a un estraneo, mi ferì nell’intimo; mi resi oscuramente conto che lei aveva già cancellato in me ogni speranza per la nuova esistenza a cui mi destinava; sentii, anche se non potevo esprimerlo, che stava seminando avversione e antipatia sul mio futuro cammino; mi vidi con gli occhi del signor Brocklehurst: una bambina falsa e cattiva: e che cosa avrei potuto fare per rimediarvi?
Proprio niente, pensai cercando di soffocare un singhiozzo e asciugandomi in fretta qualche lacrima, prova della mia angoscia impotente.
La falsità è davvero un brutto difetto in un bambino, disse il signor Brocklehurst; è parente della menzogna, e tutti i bugiardi avranno il loro posto nell’abisso di fiamme e di zolfo; comunque sarà tenuta d’occhio, signora Reed.
Parlerò con la signorina Temple e con le insegnanti.
Vorrei che fosse educata in modo conforme a quello che potrà avere, continuò la mia benefattrice; che diventi umile e sia modesta; quanto alle vacanze, col vostro permesso, le passerà sempre a Lowood.
Le vostre decisioni sono molto sensate, signora, rispose il signor Brocklehurst.
L’umiltà è una grazia cristiana e una caratteristica tipica delle nostre allieve di Lowood; io ho infatti dato direttive perché sia coltivata in modo particolare fra le ragazze.
Ho studiato il miglior modo per reprimere in loro ogni orgoglio mondano; e, non più tardi dell’altro giorno, ho avuto una soddisfacente prova del mio successo.
La mia secondogenita, Augusta, è venuta con sua madre a visitare la scuola e, al ritorno, ha detto: Oh, caro papà, che aria tranquilla e semplice hanno le ragazze di Lowood, coi capelli tirati dietro le orecchie, il grembiule lungo e le taschine di tela sopra il vestito: sembravano quasi figlie di povera gente!
E, ha aggiunto, guardavano la mia veste e quella della mamma come se non avessero mai visto un abito di seta. Sono cose che approvo pienamente, rispose la signora Reed. Se avessi cercato per tutta l’Inghilterra non avrei potuto trovare un sistema più adatto per una bambina come Jane Eyre. Ci vuol fermezza, caro signor Brocklehurst; io cerco la fermezza in tutto.
La fermezza, signora, è il primo dei doveri cristiani; e viene osservata in ogni provvedimento relativo all’istituzione di Lowood: alimentazione semplice, abiti modesti, ambienti senza lusso, abitudini severe e attività; questo è l’ordine del giorno per la casa e per i suoi ospiti.
Perfetto, signore.
Posso dunque contare che questa bambina sarà accolta come allieva a Lowood e vi sarà educata in conformità della sua condizione e del suo futuro?. Lo potete, signora: sarà messa in quel vivaio di piante scelte, e confido che si mostrerà grata per l’inestimabile privilegio di essere stata scelta.
Ve la manderò dunque il più presto possibile, signor Brocklehurst; perché vi assicuro che sono impaziente di essere sollevata da una responsabilità che sta diventando intollerabile.
Certo, certo, signora; e ora vi lascio.
Tornerò a Brocklehurst Hall fra una settimana o due: il mio buon amico, l’arcidiacono, non mi permetterà di lasciarlo prima.
Avvertirò la signorina Temple che sta per arrivare una nuova ragazza, così che non vi siano difficoltà per la sua ammissione.
Arrivederci, signora.
Arrivederci, signor Brocklehurst; ricordatemi alla signora e alla signorina Brocklehurst, ad Augusta, a Teodoro e al signorino Broughton Brocklehurst.
Sarà fatto, signora.
Bambina, ecco qui un libro intitolato La guida del fanciullo; leggetelo con attenzione, specialmente il capitolo che contiene il Racconto della terribile e improvvisa morte di Martha G., una bambina cattiva, falsa e bugiarda.
Nel dir così il signor Brocklehurst mi mise in mano un fascicoletto con una copertina, poi fece suonare il campanello per chiamare la carrozza e se ne andò. La signora Reed e io restammo sole; passammo qualche minuto in silenzio; lei cuciva e io la guardavo.
La signora Reed doveva avere, a quell’epoca, trentacinque o trentasei anni; era una donna robusta, con le spalle quadrate e ben piantata, non molto alta e, sebbene pesante, non obesa: aveva la faccia piuttosto larga, con la mascella inferiore volitiva e molto sviluppata; la fronte bassa, il mento grande e sporgente, la bocca e il naso abbastanza regolari; sotto due sopracciglia sottili brillava uno sguardo impietoso.
La pelle era scura e opaca, i capelli avevano il color del lino; sana come un pesce, non era mai ammalata; era una padrona di casa meticolosa e accorta; domestici e fittavoli erano sotto il suo assoluto controllo; solo i suoi figli, a volte, sfidavano e si facevano beffe della sua autorità. Vestiva bene e ostentava un portamento calcolato per mettere in evidenza i begli abiti. Seduta su di un basso sgabello a pochi passi dalla sua poltrona, osservavo la sua figura e scrutavo i suoi lineamenti.
Tenevo in mano l’opuscolo riguardante l’improvvisa morte della Bugiarda, sulle cui vicende era stata richiamata la mia attenzione come su di un ammonimento molto appropriato.
Tutto ciò che era avvenuto, tutto ciò che la signora Reed aveva detto al signor Brocklehurst nei miei riguardi, il tono di tutta la loro conversazione crudele e offensiva era ancor vivo nel mio animo; avevo sentito ogni parola ferirmi netta e distinta e un impeto di risentimento ribolliva dentro di me.
La signora Reed alzò lo sguardo dal lavoro; i suoi occhi si fissarono nei miei e nello stesso tempo le sue dita interruppero il loro agile movimento.
Esci dalla stanza e torna nella camera dei bambini, fu il suo ordine.
Il mio sguardo o qualche altra cosa in me dovevano averla colpita come un insulto perché parlava con estrema irritazione, anche se controllata.
Mi alzai e mi avvicinai alla porta; poi tornai indietro, mi avvicinai alla finestra, attraversai la sala e mi accostai a lei.
Dovevo parlare: ero stata ferita senza pietà e dovevo rifarmi: ma come?
Che mezzi avevo a disposizione per rendere la pariglia alla mia antagonista?
Raccolsi tutte le mie energie e pronunciai un’unica frase: Io non sono falsa: se lo fossi direi di volervi bene, invece dichiaro che non ve ne voglio affatto: vi detesto più di ogni altro al mondo eccetto John Reed; questo libro sulla bugiarda potete darlo a vostra figlia Georgiana, perché è lei che dice le bugie, non io.
Le mani della signora Reed rimasero inerti sul lavoro, il suo occhio di ghiaccio continuava a fissare, vitreo, il mio.
Hai altro da dire?, chiese con un tono con cui ci si rivolge piuttosto a un avversario adulto che non a un bambino.
Quegli occhi e quella voce fecero divampare tutta la mia collera.
Tremando da capo a piedi, scossa da un fremito incontrollabile continuai: Sono felice che non siate mia parente: non vi chiamerò più zia finché vivrò.
Non verrò mai a trovarvi quando sarò grande; e se qualcuno mi domanderà se vi volevo bene e come mi trattavate, dirò che il solo pensiero di voi mi fa star male e che mi avete trattato con una crudeltà infame.
Come osi dire questo, Jane Eyre?.
Come oso, signora Reed?
Come oso?
È la verità.
Credete che non abbia sentimenti e che possa fare a meno di un briciolo di amore e di tenerezza; ma io non posso vivere così e voi non avete pietà.
Ricorderò fino alla morte come mi avete respinto, respinto con durezza e violenza, nella stanza rossa e mi avete chiuso a chiave là dentro, sebbene io stessi per impazzire, sebbene gridassi, senza più fiato per l’angoscia: Abbiate pietà!
Abbiate pietà, zia Reed!. E mi avete punito così solo perché quel vostro maledetto figlio mi aveva picchiato e buttato a terra per niente.
Racconterò tutto questo a chiunque me lo chiederà. La gente vi crede buona, ma voi siete malvagia e senza cuore. Voi siete falsa!.
Prima ancora che finissi questa risposta, il mio animo parve spandersi, esultare.
Mi sentivo come liberata, trionfante.
Avevo l’impressione che un invisibile legame si fosse spezzato e di essere riuscita finalmente ad aprirmi la via verso una insperata libertà.
E non senza ragione: la signora Reed sembrava stravolta; il lavoro le era caduto dalle ginocchia; aveva sollevato le mani, si dondolava su e giù e contraeva perfino il volto come se stesse per piangere.
Jane, c’è un errore: che cosa ti succede?
Perché tremi tutta in questo modo?
Vuoi bere un po’ d’acqua?.
No, signora Reed.
Desideri qualche cosa d’altro, Jane?
Ti assicuro che desidero essere tua amica.
Non è vero.
Avete detto al signor Brocklehurst che ho un cattivo carattere, che sono falsa: a Lowood farò sapere a tutti chi siete e quello che mi avete fatto.
Jane, tu non puoi capire queste cose: i bambini si devono correggere nei loro difetti.
La falsità non è il mio difetto!, urlai furibonda con furia selvaggia.
Ma sei impulsiva, Jane, questo devi ammetterlo; e adesso torna nella stanza dei bambini, da brava, cara, e sdraiati un poco.
Io non sono la vostra cara; e non posso sdraiarmi: mandatemi subito in collegio, signora Reed, perché viver qui mi è insopportabile.
La manderò presto in collegio senz’altro, mormorò la signora Reed sotto voce;5 e, raccolto il suo lavoro, lasciò precipitosamente la stanza.
Rimasi lì sola, padrona del campo.
Era stata per me la più dura battaglia combattuta e il primo successo: indugiai per un istante sul tappeto, dove era stato il signor Brocklehurst, e assaporai la mia solitudine vittoriosa.
In un primo momento mi sentii piena di esaltata soddisfazione, ma quell’intensa gioia si calmò presto così come i battiti accelerati del mio cuore.
Un bambino non può misurarsi coi grandi come avevo fatto; non può lasciar libero sfogo ai sentimenti più violenti, come era accaduto a me, senza provar poi la fitta del rimorso e il brivido della reazione.
Un furioso incendio, vivo, irruente, divorante, avrebbe dato solo una pallida idea di ciò che accadeva nella mia mente mentre accusavo e minacciavo la signora Reed: lo stesso incendio, spento e annerito dopo l’estinzione delle fiamme, avrebbe potuto rappresentare in modo altrettanto inadeguato il mio stato d’animo successivo, quando mezz’ora di silenzio e di riflessione mi ebbero mostrato la follia della mia condotta e la tristezza della mia condizione di bambina odiata e piena a mia volta di odio.
Per la prima volta avevo gustato un poco il sapore della vendetta; nell’inghiottirla mi era sembrata calda e generosa come un vino aromatico: ma il gusto che rimaneva in bocca, metallico e corrosivo, mi dava ora l’impressione di essere stata avvelenata.
Adesso sarei andata volentieri a chieder perdono alla signora Reed; ma sapevo, in parte per esperienza e in parte per istinto, che era il modo per farmi respingere da lei con raddoppiato disprezzo riaccendendo così tutti gli impetuosi impulsi della mia natura.
Sentivo il bisogno di dedicarmi a qualche cosa di meglio di quella furibonda eloquenza: il bisogno di nutrire sentimenti meno ostili di quella mia cupa collera.
Presi un libro, una scelta dalle Mille e una notte; mi sedetti e cercai di leggere.
Ma non riuscivo a cogliere il senso di quel che leggevo; i miei pensieri vagavano continuamente fra me e la pagina che, di solito, mi appariva sempre affascinante.
Aprii la porta a vetri della stanza della colazione: i cespugli erano immobili: regnava nel parco un freddo intenso, senza brina, senza un raggio di sole né un alito di vento.
Mi coprii la testa e le braccia con un lembo del vestito e uscii a passeggiare in qualche angolo del parco; ma non trovai alcun piacere fra gli alberi silenziosi, le pigne che cadevano, le gelate spoglie dell’autunno: foglie brune già ammassate dal vento e ora irrigidite in mucchi ispessiti.
Mi appoggiai a un cancello e guardai un prato deserto dove nessun gregge era al pascolo e l’erba rasa era secca e scolorita.
Era una giornata grigia; un cielo opaco, carico di neve, copriva tutto; a tratti cadeva qualche fiocco che si posava sul sentiero reso duro dal gelo e sul prato ingiallito senza sciogliersi.
E io stavo lì, infelice, continuando a mormorare fra me: Che devo fare?
Che devo fare?. Improvvisamente una voce limpida chiamò: Signorina Jane! Dove siete?
Venite a far colazione!.
Era Bessie, la riconobbi; ma non mi mossi; saltellando con passo leggero veniva lungo il sentiero.
Bambina pestifera!, disse.
Perché non venite quando vi si chiama?.
La presenza di Bessie, in confronto con i pensieri che covavo in me, mi sembrava confortante, anche se lei era arrabbiata come al solito.
Ma, in verità, dopo il mio scontro con la signora Reed e la mia vittoria su di lei, non ero disposta a dar molta importanza agli umori passeggeri della bambinaia; e mi sentivo pronta a scaldarmi alla fresca leggerezza del suo cuore.
La abbracciai e dissi: Su, Bessie, non vi arrabbiate.
Fu un gesto molto più spontaneo e disinvolto del solito, e in qualche modo le piacque.
Siete una strana bambina, signorina Jane, disse abbassando lo sguardo su di me: inquieta e solitaria; e adesso immagino che andrete in collegio?.
Credo di sì, dissi.
E non vi dispiace di lasciare la povera Bessie?.
Che le importa di me, a Bessie.
Mi sgrida sempre.
Perché siete una bambina così strana, spaventata e chiusa.
Dovreste essere più espansiva.
Già, per prenderne ancora di più.
Sciocchezze.
Vi tartassano un po’, questo è vero.
Mia madre, quando è venuta a trovarmi la settimana scorsa, mi ha detto che non sarebbe contenta se una sua figlia fosse al vostro posto.
Adesso venite, ho qualche buona notizia da darvi.
Non lo credo, Bessie.
Che volete dire, bambina?
Perché mi guardate con quegli occhi spaventati?
Ebbene, la signora, con le signorine e il signorino John, questo pomeriggio andranno a prendere il tè fuori, e voi lo prenderete con me.
Chiederò che mettano al forno una piccola torta per voi, e poi mi aiuterete a dare una passata ai vostri cassetti, perché devo prepararvi presto il baule.
La signora ha deciso che lasciate Gateshead entro un paio di giorni, e dovete scegliere tutte le cosette che volete portarvi via.
Bessie, dovete promettermi di non sgridarmi più finché non me ne andrò.
Ebbene, sì; ma mettetevi in testa di fare proprio la brava e non abbiate più paura di me.
Non spaventatevi se mi capita di parlare un po’ rudemente: è una cosa così irritante!.
Credo che non avrò più paura di voi, Bessie, perché ormai mi sono abituata; e presto avrò da temere altra gente.
Se avrete paura di loro, vi prenderanno in antipatia.
Come voi, Bessie.
Io non vi ho preso mai in antipatia, signorina; credo di voler più bene a voi che a chiunque altro.
Non lo fate vedere però.
Sa difendersi, la bambina!
Avete un modo di parlare tutto nuovo. Cosa è che vi rende così intraprendente e ardita?.
Be’, vi lascerò presto, e inoltre....
Stavo per dire qualcosa su ciò che era accaduto fra me e la signora Reed, ma ripensandoci credetti meglio tacere su questo argomento.
E così, siete contenta di lasciarmi?.
Proprio no, Bessie; davvero, in questo momento non sono per niente contenta.
In questo momento!
e per niente!
Come lo dice freddamente questa damina!
Penso quasi che se adesso vi chiedessi un bacio non me lo dareste: direste di non essere per niente disposta a darmelo.
Ve lo darò con tutto il cuore: chinatevi.
Bessi si curvò; ci abbracciammo, e io la seguii in casa, molto rasserenata.
Quel pomeriggio trascorse in pace e armonia; e, la sera, Bessie mi raccontò alcune delle sue storie più affascinanti e mi cantò le sue più dolci canzoni.
Anche per me la vita aveva i suoi raggi di sole.
CAPITOLO V Le cinque erano appena suonate, quel mattino del 19 gennaio, quando Bessie entrò con una candela nella mia stanzetta e mi trovò in piedi e quasi vestita.
Mi ero alzata una mezz’ora prima, mi ero lavata la faccia e vestita alla luce di una mezza luna ormai al tramonto, i cui raggi filtravano attraverso la stretta finestra fino al mio lettino.
Quel giorno avrei lasciato Gateshead con la diligenza che passava davanti al cancello della portineria alle sei del mattino.
Bessie era l’unica persona già alzata; aveva acceso il fuoco nella camera dei bambini e stava adesso preparando la mia colazione.
Sono pochi i bambini che riescono a mangiare quando sono eccitati dall’idea di un viaggio; anch’io non riuscii.
Bessie, dopo avermi sollecitato invano a prendere qualche cucchiaio di pane e latte che mi aveva preparato, avvolse in un pacchettino dei biscotti e me li mise nella valigia.
Poi mi aiutò a infilarmi la pelliccia e il cappello e, avvoltasi in uno scialle, lasciò con me la stanza. Nel passare davanti alla camera della signora Reed, mi chiese: Volete entrare per salutare la signora?.
No, Bessie: è venuta ieri sera accanto al mio letto, quando voi stavate mangiando, e mi ha detto che non era necessario che stamane disturbassi lei o i cugini; ha detto anche di ricordarmi che era sempre stata la mia migliore amica, di parlare di lei in questo senso e di esserle riconoscente.
E voi che cosa avete risposto?.
Niente; ho nascosto la faccia sotto le coperte e mi sono voltata verso il muro per non vederla.
Avete fatto male, signorina Jane.
Ho fatto benissimo, Bessie.
La vostra signora non è stata mai la mia amica, ma la mia nemica.
Oh, signorina Jane, non dite così!.
Addio Gateshead!, esclamai nell’attraversare l’ingresso e uscendo dal portone.
La luna era tramontata, ed era buio fitto; Bessie portava una lanterna la cui luce scivolava sui gradini e sulla ghiaia del viale resi umidi dal recente disgelo.
Una mattina d’inverno umida e fredda: mi battevano i denti mentre mi affrettavo giù per il viale.
Nella casa del portiere c’era una luce: la moglie stava accendendo il fuoco; il mio baule, portato giù la sera prima, era davanti alla porta, ben legato.
Mancavano pochi minuti alle sei, e poco dopo il batter dell’ora un lontano rumore di ruote annunciò che la diligenza stava arrivando; andai alla porta e vidi i suoi fanali avvicinarsi rapidamente nel buio.
Parte sola?, domandò la moglie del portiere.
Sì.
E quanto è lontano?.
Cinquanta miglia.
Che viaggio lungo!
Mi meraviglio che la signora Reed non abbia paura di lasciarla andar sola così lontano.
La diligenza si fermò: era lì davanti al cancello con i suoi quattro cavalli e il piano superiore gremito di passeggeri: il postiglione e il conducente ci sollecitarono a gran voce; il mio baule venne issato: io fui strappata dal collo di Bessie a cui mi ero aggrappata coprendola di baci.
Prendetevi cura di lei, mi raccomando!, gridò Bessie al postiglione che mi stava sollevando per farmi entrare.
Sì, sì, fu la risposta.
Sbatté lo sportello, una voce esclamò: Pronti, e partimmo.
Così fui separata da Bessie e da Gateshead; e così fui travolta verso regioni ignote e che allora mi sembravano lontane e misteriose.
Ricordo assai poco di quel viaggio; so solo che la giornata mi parve paurosamente lunga e che ebbi l’impressione di viaggiare per centinaia di miglia.
Attraversammo parecchie città; in una di queste, una città molto grande, la diligenza si fermò; furono staccati i cavalli e i passeggeri scesero per mangiare; mi portarono in una locanda dove il postiglione cercò di farmi mangiare qualche cosa; ma non avevo appetito e mi lasciò in una stanza immensa con un caminetto ai due estremi, un lampadario pendente dal soffitto e una piccola tribuna rossa sporgente in alto dal muro, piena di strumenti musicali.
Lì vagabondai a lungo, tutta frastornata e con una paura mortale che venisse qualcuno a rapirmi; perché credevo nei ladri di bambini, che spesso comparivano nelle storie che narrava Bessie accanto al fuoco.
Finalmente il postiglione tornò; ancora una volta fui compressa nella diligenza, il mio protettore salì a cassetta, fece risuonare cupamente il suo corno e ripartimmo traballando sulle pietrose strade di L.
Anche il pomeriggio fu umido e piuttosto nebbioso: quando al tramonto cominciai a rendermi conto che eravamo davvero molto lontani da Gateshead, non attraversammo più città; il paesaggio cambiò; grandi colline grigie apparvero all’orizzonte tutt’intorno; era quasi buio quando scendemmo in una vallata in mezzo a una nera boscaglia e quando già la notte aveva immerso tutto nell’ombra udii un vento fortissimo infuriare fra gli alberi.
Cullata da quel rumore caddi infine nel sonno; ma non dormii a lungo; un improvviso arresto della diligenza mi svegliò; fu aperto lo sportello e si affacciò qualcuno che sembrava un’inserviente: le vidi il volto e l’abito alla luce dei fanali.
C’è qui una ragazzina che si chiama Jane Eyre?, domandò.
Risposi: Sì, e fui tirata fuori; il mio baule venne scaricato e la diligenza ripartì immediatamente.
Ero intorpidita per essere rimasta seduta così a lungo e stordita dal rumore e dalle scosse della diligenza: raccolsi un po’ le idee e mi guardai attorno.
Pioveva, tirava vento ed era tutto buio; tuttavia distinsi vagamente un muro davanti a me e in esso una porta aperta; entrai per quella porta con la mia nuova guida, che se la tirò dietro e la chiuse a chiave.
Apparve allora una casa, o un insieme di case, perché la costruzione era molto estesa, con parecchie finestre, alcune illuminate; ci avviammo lungo un largo viale sassoso, in mezzo alle pozzanghere, e giungemmo a una porta; allora la domestica mi guidò lungo un corridoio fino a una stanza in cui era acceso il fuoco e mi lasciò lì sola.
Mi scaldai alla fiamma le dita intirizzite, e poi mi guardai intorno; non c’erano candele ma l’incerto bagliore del caminetto mostrava a tratti la tappezzeria, un tappeto, delle tende, mobili di mogano lucido: era un parlatorio, non così vasto e lussuoso come il salotto di Gateshead ma abbastanza decoroso.
Stavo cercando di decifrare il soggetto di un quadro appeso alla parete, quando la porta si aprì ed entrò una persona che reggeva un lume; un’altra la seguiva da vicino.
La prima era una signora alta, con capelli neri, occhi neri e una fronte pallida e aperta. Era avvolta in parte in uno scialle, e aveva un aspetto severo e un portamento distinto. Questa bambina è troppo piccola per andare in giro sola, disse posando il candeliere sul tavolo.
Mi guardò attentamente per un paio di minuti e aggiunse: Sarebbe bene mandarla subito a letto; sembra stanca.
Siete stanca?, mi chiese appoggiandomi una mano sulla spalla.
Un po’, signora. Avrai anche fame vero?
Datele qualche cosa da mangiare prima di metterla a letto, signorina Miller.
È la prima volta che lasciate i vostri genitori per venire in collegio, carina?.
Le spiegai che non avevo genitori.
Mi domandò da quanto tempo erano morti e poi quanti anni avevo, come mi chiamavo, se sapevo leggere, scrivere e cucire un poco: infine mi sfiorò delicatamente la guancia con la punta dell’indice e, dicendo che sperava sarei stata una brava bambina, mi congedò insieme con la signorina Miller.
La signora del parlatorio poteva aveva circa ventinove anni: di lei mi colpirono la voce, lo sguardo e il portamento; la signorina Miller che mi accompagnava sembrava un po’ più giovane, era più ordinaria e sebbene avesse un’aria stanca il suo volto conservava un colorito roseo; camminava e gestiva frettolosamente come chi ha molte cose da fare e aveva tutta l’aria di essere un’istitutrice come, poi seppi, era realmente.
Con lei attraversai appartamenti e corridoi di un fabbricato grande e irregolare avvolti in un completo e quasi pauroso silenzio, finché fummo investite dal brusìo di molte voci e subito entrammo in una grande, lunga stanza con due grandi tavole di abete per ogni lato.
Su ogni tavola c’erano un paio di candele accese, e tutt’in giro uno stuolo di ragazze di ogni età, dai nove o dieci ai vent’anni, stavano sedute su delle panche.
Alla fioca luce delle candele di sego, mi parvero tantissime sebbene, in realtà, non fossero più di un’ottantina. Erano vestite tutte allo stesso modo con abiti uguali di stoffa marrone, di vecchio taglio, e lunghi grembiuli di tela d’Olanda.
Era l’ora dello studio; stavano ripassando la lezione per il giorno dopo, e il brusìo che avevo udito proveniva dall’insieme di quelle ripetizioni appena mormorate.
La signorina Miller mi fece segno di sedermi su una panca presso la porta, e poi andò al fondo della stanza e gridò: Prefetti, raccogliete i libri e riponeteli.
Quattro ragazze grandi si alzarono dai loro tavolini e, andando in giro, raccolsero i libri e li riposero. La signorina Miller ordinò ancora: Prefetti, andate a prendere i vassoi della cena.
Le quattro ragazze si allontanarono tornando, subito, recando ognuna un vassoio sul quale c’erano porzioni di non so che cosa, una brocca d’acqua e un gran bicchiere.
Le porzioni furono distribuite; quelle che volevano l’acqua bevevano nel bicchiere comune. Bevvi anch’io ma non toccai cibo: non potevo mangiare per l’eccitazione e la stanchezza. Vidi, comunque, che si trattava di una sottile focaccia di avena tagliata a pezzi. Finito il pasto, la signorina Miller lesse le preghiere, poi le classi salirono, due per due, al piano superiore.
Sfinita frattanto dalla stanchezza badai appena a come fosse fatto il dormitorio; come la sala da studio, era anche questo molto lungo.
Quella notte dovevo dividere il letto con la signorina Miller; lei mi aiutò a svestirmi; nel coricarmi diedi un’occhiata alla lunga fila di letti, in ciascuno dei quali c’erano due ragazze; dieci minuti dopo, l’unica luce fu spenta, e nel silenzio e nella completa oscurità caddi addormentata.
La notte passò in fretta: ero troppo stanca anche per sognare; mi svegliai solo una volta al rumore delle raffiche furiose di vento, della pioggia che cadeva a torrenti e mi resi conto che la signorina Miller era accanto a me.
Quando aprii ancora gli occhi, un’assordante campana stava suonando: le ragazze erano in piedi e si vestivano; non era ancora spuntato il giorno e due candele di midollo di giunco ardevano nella stanza.
Mi alzai anch’io, a fatica; faceva un freddo tremendo; mi vestii alla bell’e meglio, rabbrividendo, e mi lavai appena fu libero un catino, cosa che non avvenne molto presto perché ve n’era uno solo ogni sei ragazze sul banco in mezzo alla stanza.
La campana suonò ancora; ci mettemmo tutte in fila, due per due, e in questo ordine scendemmo le scale ed entrammo nell’aula fredda e appena illuminata: qui la signorina Miller lesse le preghiere e poi comandò: Formate le classi.
Seguì per alcuni minuti un gran subbuglio durante il quale la signorina Miller continuava a gridare: Silenzio!
e Ordine!.
Quando si fu calmato vidi le ragazze disposte in quattro semicerchi intorno a quattro sedie davanti ai quattro tavoli; tutte avevano in mano dei libri, un altro grosso libro, simile a una Bibbia, era posto su ogni tavolo davanti a una sedia vuota.
Vi fu una pausa di qualche secondo riempita dal brusìo sommesso e indistinto dei gruppi; la signorina Miller passava da classe a classe zittendo quel confuso bisbiglio.
Squillò una campana in lontananza: subito entrarono nell’aula tre signore, ognuna delle quali raggiunse un tavolo e prese posto; la signorina Miller occupò la quarta sedia vacante, che era la più vicina alla porta e intorno alla quale erano riunite le bambine più piccole: io fui assegnata a questa classe inferiore e posta a un estremo di essa.
Cominciarono le lezioni: venne ripetuta la preghiera giornaliera, poi si recitarono alcuni passi della Scrittura e a questi seguì una lunga lettura di capitoli della Bibbia, che durò un’ora.
Alla fine di questo esercizio, era giorno fatto.
Adesso l’instancabile campana suonò per la quarta volta: le classi furono messe in fila e marciarono verso un’altra stanza per far colazione: com’ero felice alla prospettiva di mangiar qualche cosa!
Mi sentivo quasi stremata dalla fame visto che non avevo toccato cibo dal giorno prima.
Il refettorio era una grande stanza, tetra e col soffitto basso; su due lunghe tavole fumavano delle pentole con qualche cosa di caldo che però, con mio grande sgomento, emanava un odore tutt’altro che invitante.
Ci fu una generale manifestazione di scontento quando gli effluvi del pasto raggiunsero le narici di coloro cui era destinato e tra le ragazze grandi della prima classe si diffuse un mormorio: Che schifo!
Il porridge è ancora bruciato!.
Silenzio!, intimò una voce: non era quella della signorina Miller, ma di una delle insegnanti superiori, un tipo piccolo e bruno, elegante ma dall’aria arcigna, che prese posto a capo di una delle tavole mentre una signora più grassa presiedeva l’altra estremità.
Cercai invano quella che mi era venuta incontro per prima la sera precedente: ma non c’era; la signorina Miller si mise a un capo della tavola dov’ero io, e una signora anziana, dall’aria straniera, l’insegnante di francese, come seppi in seguito, prese posto all’altro capo.
Fu recitata una lunga preghiera di ringraziamento e cantato un inno; poi una domestica portò del tè per le insegnanti e il pasto cominciò.
Affamata e indebolita, divorai qualche cucchiaio della mia razione senza badare al gusto, ma, calmati i primi stimoli della fame, mi accorsi di avere davanti un piatto nauseante; il porridge bruciato è cattivo quasi come le patate marce e, dinanzi a esso, perfino la fame vien meno.
I cucchiai si muovevano lentamente: vedevo che qualche ragazza assaggiava il cibo e tentava di inghiottirlo, ma nella maggioranza dei casi rinunciavano subito allo sforzo.
La colazione era finita e nessuna aveva mangiato.
Rinnovato il ringraziamento per ciò che non avevamo avuto, e cantato un secondo inno, lasciammo il refettorio per l’aula di studio.
Io fui una delle ultime a uscire e, passando accanto alle tavole, vidi una delle insegnanti prendere una pentola di porridge e assaggiarlo; guardò le altre; tutte avevano un’aria scontenta e una di loro, quella grassoccia, mormorò: Roba abominevole!
Che vergogna!.
Trascorse un quarto d’ora prima che le lezioni riprendessero durante il quale nell’aula ci fu una gran baraonda; in questo intervallo infatti si poteva parlare a voce alta e liberamente, e le ragazze si valevano di tale privilegio.
Si parlò esclusivamente della colazione, che aveva suscitato un generale sdegno.
Poverette!
Era l’unica consolazione che avessero.
Adesso la signorina Miller era la sola insegnante rimasta nell’aula: alcune ragazze grandi, intorno a lei, parlavano gesticolando con aria risentita.
Udii pronunciare da alcune il nome del signor Brocklehurst: la signorina Miller scosse la testa disapprovando, ma non faceva grandi sforzi per reprimere la collera generale: certo la condivideva.
Una pendola nell’aula batté le nove; la signorina lasciò il gruppo e, dritta in mezzo all’aula, gridò: Silenzio!
Ai vostri posti!.
La disciplina fu ristabilita: in cinque minuti ritornarono l’ordine e un relativo silenzio in quella torre di Babele.
Le insegnanti superiori ripresero puntualmente i loro posti: ma sembrava tuttavia che tutte fossero in attesa.
Allineate sulle panche lungo i lati dell’aula, le ottanta ragazze sedevano immobili e impettite; una bizzarra assemblea: tutte con i capelli lisci e tirati all’indietro, senza un ricciolo in vista; i vestiti marroni, accollati, un misero fisciù attorno alla gola e piccole tasche in tela d’Olanda sul davanti dell’abito che servivano da borsa di lavoro.
Tutte avevano pesanti calze di lana e scarpe grosse chiuse da fibbie di ottone. Più di una ventina di esse, così infagottate, erano ragazze grandi, ormai giovani donne; e la divisa le imbruttiva dando un’aria goffa anche alle più graziose.
Guardavo loro e le insegnanti nessuna delle quali mi piaceva particolarmente perché la grassoccia era piuttosto volgare, la brunetta aveva un’aria terribile, la straniera era rozza e ridicola, e la signorina Miller, poveretta, era lì paonazza, male in arnese e oppressa dal lavoro e a un tratto, mentre il mio sguardo esaminava a uno a uno i volti, l’intera scolaresca balzò in piedi, come spinta da un istinto comune.
Che succedeva?
Non avevo udito dare alcun ordine e non capivo.
Prima che mi fossi riavuta, le classi erano di nuovo sedute: ma, poiché tutti gli occhi erano rivolti verso uno stesso punto, anche i miei seguirono la direzione generale e incontrarono la stessa persona che mi aveva ricevuto la sera prima.
Era ferma al fondo della lunga sala, presso il caminetto infatti ai due lati opposti c’era un caminetto ed esaminava, silenziosa e grave, le due file di ragazze.
La signorina Miller le si avvicinò, come per chiederle qualche cosa e, ricevuta la risposta, tornò al suo posto e disse forte: Prefetti della prima classe, andate a prendere i mappamondi.
Mentre quell’ordine veniva eseguito, la signora avanzò lentamente nell’aula.
Credo di essere portata naturalmente al rispetto perché ricordo ancora l’ammirato e reverenziale timore con cui i miei occhi seguivano i suoi passi.
Vista così, in piena luce, appariva alta, bella e ben proporzionata, con gli occhi scuri luminosi e dolci e lunghe ciglia finemente disegnate che davan rilievo alla bianchezza della spaziosa fronte; i capelli, di un bruno molto intenso, erano raccolti sulle tempie in grossi riccioli, secondo la moda di quel tempo, quando non usavano né le bande lisce né i ricci lunghi; il suo abito, pure alla moda di allora, era di panno porporino con guarnizioni di velluto nero un po’ alla spagnola; un orologio d’oro le brillava alla cintura.
Il lettore aggiunga, per completare il quadro, lineamenti molto fini, una carnagione chiara, anche se pallida; un’aria e un portamento nobili: e avrà, almeno per quanto le parole possono suggerirla, un’idea esatta dell’aspetto esteriore della signorina Temple: Maria Temple, come vidi scritto più tardi il suo nome su di un libro di preghiere che lei mi aveva incaricato di portare in chiesa.
La direttrice di Lowood , dopo essersi seduta davanti a due mappamondi posti su uno dei tavoli, chiamò intorno a sé la prima classe e cominciò una lezione di geografia; le insegnanti chiamarono le prime classi e, per un’ora, si svolsero interrogazioni di storia, grammatica ecc.; seguirono la calligrafia e l’aritmetica, e la signorina Temple diede lezione di musica ad alcune ragazze più grandi.
La durata di ogni lezione era regolata dal pendolo, che infine batté le dodici. La direttrice si alzò: Devo comunicare qualche cosa alle allieve, disse. Il rumore delle voci già esploso alla fine delle lezioni si smorzò a quelle parole.
Lei proseguì: Stamattina non avete potuto mangiare le vostre colazioni; avrete fame.
Ho dato ordine che sia servita a tutte voi una merenda di pane e formaggio.
Le insegnanti la guardarono con una certa meraviglia.
Mi prendo io la responsabilità, aggiunse nel tono di dar loro una spiegazione, e subito dopo lasciò la stanza.
Il pane e formaggio furono immediatamente portati e distribuiti con gran gioia e sollievo di tutta la scolaresca.
Poi fu dato l’ordine: In giardino!.
Le ragazze infilarono un rozzo cappello di paglia con lacci di calicò colorato e un mantello di rascia grigia; anch’io fui equipaggiata allo stesso modo e, seguendo la corrente, uscii all’aria aperta.
Il giardino era un ampio recinto, circondato da mura così alte da impedire ogni vista al di fuori; lungo un lato si stendeva una veranda coperta, e larghi viali inquadravano uno spazio centrale diviso in una quantità di piccole aiuole: queste aiuole erano assegnate alle allieve perché le coltivassero e ognuna aveva la sua proprietà.
In piena fioritura dovevano essere certo graziose, ma adesso, alla fine di gennaio, avevano il brullo e tetro aspetto invernale.
Me ne stavo lì rabbrividendo e guardandomi attorno: era una brutta giornata per uscire all’aperto; non proprio piovosa, ma buia per una nebbia umida e gialla; tutto il terreno era bagnato dalla pioggia del giorno prima.
Le ragazze più forti correvano, si impegnavano in giuochi movimentati, ma parecchie, pallide e gracili, si erano riunite, per trovare riparo e calore, nella veranda; e tra queste, che rabbrividivano per la nebbia che penetrava nelle ossa, molte tossivano.
Finora non avevo parlato con nessuna, e nessuna era sembrata accorgersi di me; me ne stavo dunque sola: ma ero ormai abituata a questo senso di isolamento e non mi pesava particolarmente. Mi appoggiai a una colonna della veranda, mi strinsi attorno il mantello grigio e, cercando di dimenticare il freddo pungente e la fame insoddisfatta, mi lasciai andare a osservare e pensare.
Le mie riflessioni erano troppo vaghe e frammentarie per meritare di essere ricordate: sapevo appena dove fossi; Gateshead e la mia vita passata sembravano fluttuare lontano a distanze impensabili; il presente era nebuloso e strano, e sul futuro non potevo fare congetture.
Guardavo quel giardino conventuale e poi l’edificio, un vasto fabbricato per metà vecchio e tetro e per metà recentissimo.
La parte nuova, dove c’erano l’aula scolastica e il dormitorio, prendeva luce da finestre a più aperture, con delle grate, che le davano un aspetto di chiesa; una lapide sopra la porta recava questa iscrizione: Istituzione di Lowood.
Quest’ala è stata ricostruita, A. D..., da Naomi Brocklehurst, di Brocklehurst Hall, in questa contea.
Risplenda la vostra luce davanti agli uomini affinché essi vedano le vostre buone opere e glorifichino il Padre vostro che è nei cieli.
San Matteo v.
16.
Lessi e rilessi queste parole: sentivo che in esse vi era una spiegazione e non riuscivo a comprendere del tutto il significato.
Stavo meditando sulla parola Istituzione e sforzandomi di stabilire una relazione fra la prima frase e il versetto della scrittura, quando un colpo di tosse subito dietro di me mi fece voltare.
Vidi una ragazza seduta su una panchina di pietra: teneva fra le mani un libro che sembrava leggere con grande interesse; da dove ero potei vedere il titolo: era Rasselas,6 un nome che mi colpì per la sua stranezza e, quindi, per il suo fascino.
Nel voltare una pagina le capitò di alzare gli occhi, e io le dissi senz’altro: È interessante il tuo libro?.
Avevo già pensato di chiederglielo in prestito un giorno o l’altro.
A me piace, rispose dopo avermi osservata qualche secondo.
Di che tratta?, continuai.
Non so proprio dove avessi trovato il coraggio per iniziare così una conversazione con una sconosciuta; era contrario alla mia natura e alle mie abitudini: ma penso che il vederla leggere avesse toccato in me, in qualche modo, una corda di simpatia; perché anche a me piaceva la lettura, sebbene leggessi senza impegno e ingenuamente: non potevo ancora assimilare e capire ciò che era serio e importante.
Puoi vedere da te, rispose la ragazza porgendomi il libro.
Guardai; una rapida occhiata mi convinse che il contenuto era meno avvincente del titolo: Rasselas parve noioso al mio gusto infantile; non parlava di fate, né di folletti; niente che eccitasse la fantasia appariva in quelle pagine fittamente stampate.
Glielo restituii: lo riprese tranquilla e stava per immergersi ancora, senza dir parola, nella sua attenta lettura; quando io arrischiai di nuovo a disturbarla.
Puoi dirmi che cosa significa quell’incisione, sopra la porta?
Che cosa è l’Istituzione di Lowood?.
Questa casa dove sei venuta a stare. E perché la chiamano Istituzione?
È forse diversa dagli altri collegi?.
È in parte un istituto di beneficenza: tu, io e tutte le altre siamo qui per beneficenza.
Immagino che tu sia orfana: tuo padre o tua madre non sono morti?.
Sono morti prima ancora che possa ricordarmene.
Ebbene, tutte le ragazze di qui hanno perduto uno dei genitori o tutti e due, e questa è chiamata appunto un’Istituzione per l’educazione degli orfani.
Non paghiamo?
Ci tengono gratis?.
Paghiamo, o pagano i nostri parenti, quindici sterline all’anno per ognuna di noi.
Allora perché dicono che siamo qui per beneficenza?.
Perché quindici sterline all’anno non bastano per vitto e istruzione, e la differenza è colmata da sottoscrizioni.
Chi sottoscrive?.
Signori e signore caritatevoli di questi dintorni o di Londra.
Chi era Naomi Brocklehurst?.
La signora che ha fatto costruire la nuova ala di questa casa come è scritto sulla lapide; suo figlio sorveglia e dirige tutto qui.
Perché?.
Perché è tesoriere e amministratore dell’Istituzione.
Allora questa casa non appartiene a quella signora alta che porta un orologio e che ci ha detto che avremmo avuto il pane e formaggio?.
La signorina Temple?
Oh, no!
Sarei contenta se fosse così: lei deve rispondere al signor Brocklehurst di tutto quello che fa.
Il signor Brocklehurst acquista tutto il nostro vitto e il nostro vestiario.
Abita qui?. No...
a due miglia di qui, in un grande palazzo.
È buono?.
È un pastore di chiesa, e dicono faccia del gran bene.
Hai detto che la signora alta si chiama signorina Temple?.
Sì.
E come si chiamano le altre insegnanti?.
Quella con le guance rosse è la signorina Smith; sorveglia il lavoro ed è maestra di taglio, perché ci facciamo da noi la biancheria, gli abiti, le pellicce e ogni cosa; quella piccola coi capelli neri è la signorina Scatcherd: insegna storia e grammatica e fa le ripetizioni alla seconda classe; e quella che porta lo scialle e tiene il fazzoletto in un sacchetto legato alla vita con un nastro giallo, è Madame Pierrot: viene da Lisle, in Francia, e insegna il francese.
Ti piacciono le insegnanti?. Abbastanza. Ti piacciono la piccola bruna e Madame...? Non so pronunciare il suo nome come fai tu.
La signorina Scatcherd è dura...
devi stare attenta a non farla arrabbiare; Madame Pierrot non è cattiva.
Ma la signorina Temple è la migliore, non è vero?.
La signorina Temple è molto buona e molto intelligente; è superiore a tutte le altre perché sa molte più cose di loro.
Sei qui da molto tempo?.
Due anni.
Sei orfana anche tu?.
Ho perso mia madre.
Ti trovi bene, qui?.
Mi fai un po’ troppe domande.
Per ora ti ho risposto abbastanza: adesso voglio leggere.
Ma in quel momento suonò la campana della colazione; tutte rientrammo.
L’odore che riempiva adesso il refettorio era appena più appetitoso di quello che aveva solleticato le nostre narici a colazione: il cibo fu servito in due enormi vassoi di lamiera stagnata dai quali si levavano densi vapori che mandavano odore di grasso rancido.
La pietanza consisteva in patate scotte e indefinibili brandelli di carne durissima, mescolati e cotti insieme.
Ogni allieva ebbe una porzione piuttosto abbondante di questo preparato.
Ne mangiai quel che potei domandandomi se il vitto di ogni giorno sarebbe stato sempre così.
Dopo il pasto ci trasferimmo immediatamente nell’aula: le lezioni ripresero e continuarono fino alle cinque.
L’unico avvenimento notevole del pomeriggio fu che vidi la signorina Scatcherd scacciare vergognosamente dalla classe di storia la ragazza con cui avevo parlato nella veranda e imporle di stare in piedi nel mezzo dell’aula.
Quella punizione mi parve quanto mai crudele, specialmente per una ragazza così grande: dimostrava tredici anni e anche più.
Mi aspettavo che desse segni di grande angoscia o vergogna; ma, con mia sorpresa, non pianse né arrossì: rimase lì, composta e seria: sotto gli sguardi di tutte.
Come può sopportarlo così tranquillamente...
con tanta fermezza?, mi domandavo.
Se fossi al suo posto, vorrei che la terra mi si aprisse sotto i piedi per inghiottirmi. Sembra che pensi a qualche cosa al di là del suo castigo...
Al di là della sua situazione: a qualche cosa che non è intorno a lei né davanti a lei.
Ho sentito parlare di sogni a occhi aperti... sta forse sognando così? Ha gli occhi fissi sul pavimento, ma sono sicura che non lo vede...
È come se scrutasse dentro di sé, fino all’intimo del suo cuore; credo che stia rivangando qualche suo ricordo, non ciò che è reale e presente.
Mi domando che tipo di ragazza è...
buona o cattiva?.
Subito dopo le cinque ci fu un altro pasto consistente in una tazza di caffè e mezza fetta di pane scuro; mangiai il pane e bevvi il caffè con grande appetito, ma sarei stata felice di averne ancora: la fame non mi aveva abbandonato.
Seguì mezz’ora di ricreazione e poi lo studio; infine il bicchier d’acqua e il pezzo di focaccia di avena, le preghiere e a letto.
Questo fu il mio primo giorno a Lowood.
CAPITOLO VI Il giorno dopo cominciò come il precedente, ci alzammo e vestimmo alla luce delle candele di midollo di giunco; ma quel mattino fummo costrette a rinunciare alla cerimonia delle abluzioni: l’acqua nelle brocche era gelata.
Il tempo era cambiato fin dalla sera prima e un tagliente vento di nord-est, soffiando per tutta la notte attraverso gli spiragli delle finestre del dormitorio, ci aveva fatto rabbrividire nel letto e aveva ghiacciato l’acqua delle brocche.
Durante quell’interminabile ora e mezza destinata alle preghiere e alla lettura della Bibbia, mi sentii sul punto di morir di freddo.
Infine giunse l’ora della colazione, e questa volta il porridge non era bruciato; era mangiabile, ma scarso.
Come mi sembrava misera la mia razione!
Mi ce ne voleva almeno il doppio. Nel corso della giornata fui iscritta alla quarta classe e mi vennero assegnati compiti e occupazioni regolari.
Fin allora ero stata solo una spettatrice delle attività di Lowood; adesso ne ero divenuta un’attrice.
Dapprima, poco abituata com’ero a studiare a memoria, le lezioni mi parvero lunghe e difficili; anche il saltare continuamente da un argomento all’altro mi confondeva; e fui felice quando, verso le tre del pomeriggio, la signorina Smith mi mise in mano una pezza di mussolina lunga due iarde,7 con ago, ditale ecc., e mi mandò a sedere in un angolo tranquillo dell’aula con l’incarico di far l’orlo.
In quell’ora anche la maggior parte delle altre ragazze stava cucendo come me; ma una classe era rimasta intorno al tavolo della signorina Scatcherd, che faceva lettura, e, nel silenzio generale, si poteva seguire il soggetto della lezione, il modo con cui ogni allieva leggeva e i rimproveri o le lodi della signorina Scatcherd a ogni prova.
Si trattava di storia inglese; fra le allieve notai la mia conoscenza della veranda; all’inizio della lezione si era trovata in prima fila, ma per qualche errore di pronuncia o qualche disattenzione nelle pause, fu bruscamente mandata in fondo alla classe.
Anche in quell’oscuro posto, la signorina Scatcherd continuò a farne oggetto di costante osservazione e non cessava dal rivolgerle frasi come queste: Burns , Burns, tenete i piedi storti: raddrizzateli immediatamente.
Burns, non tenete il mento così avanti, non sta bene: tiratelo indietro.
Burns, insisto perché teniate la testa dritta; non voglio vedervi davanti a me ciondolante ecc.
ecc.
Il capitolo venne letto due volte, poi, richiusi i libri, le ragazze furono interrogate.
La lettura riguardava una parte del regno di Carlo I, e vennero fatte varie domande sui diritti doganali sul vino e sulle merci a cui quasi nessuna seppe rispondere; soltanto la Burns sembrava non trovare nessuna difficoltà: la sua memoria aveva ritenuto il senso dell’intera lezione, ed era pronta a rispondere su ogni punto.
Aspettavo che la signorina Scatcherd la lodasse, invece gridò d’improvviso: Guardate...
le vostre unghie! Non ve le siete pulite stamane? Siete odiosa e sporca!.
La Burns non rispose: mi meravigliai del suo silenzio.
Perché, pensai, non le dice che non ha potuto pulirsi le unghie né lavarsi la faccia a causa dell’acqua gelata?.
La mia attenzione fu distratta dalla signorina Smith, che mi diede una matassa di filo: mentre lo stava aggomitolando, mi chiedeva ogni tanto qualche cosa: se ero mai stata a scuola prima di allora, se sapevo ricamar le cifre, cucire, lavorare a maglia ecc.; e finché non mi lasciò andare non potei osservare quel che faceva la signorina Scatcherd.
Quando tornai al mio posto ella stava appunto dando un ordine di cui non potei capire il significato; ma la Burns lasciò immediatamente la classe e, entrata nello stanzino in cui venivano riposti i libri, tornò un attimo dopo con in mano un fascio di bacchette legate insieme a una estremità.
Consegnò questo sinistro arnese alla signorina Scatcherd con rispettosa cortesia; poi, tranquillamente e senza che glielo dicessero, si sbottonò il grembiule, e subito l’insegnante le somministrò sul collo una dozzina di colpi secchi.
Non una lacrima apparve nei suoi occhi.
Io lasciai il cucito: le dita mi tremavano, ero angosciata, provavo una sensazione di incredulità e impotenza, ma non un tratto del volto pensoso della Burns mutò. Ostinata!, esclamò la signorina Scatcherd, nulla può correggere la vostra sciatteria: portate via le bacchette. La Burns obbedì.
La guardai da vicino mentre usciva dal ripostiglio; stava rimettendosi in tasca il fazzoletto, e la traccia di una lacrima brillava sulle sue guance smunte.
La ricreazione serale, a Lowood, mi sembrava il momento più piacevole della giornata: il pezzo di pane e il sorso di caffè delle cinque avevano rianimato la vitalità se non soddisfatto la fame: era conclusa la pesante giornata; l’aula era più calda che al mattino perché si aggiungeva legna al fuoco dei camini per supplire in qualche modo alle candele non ancora accese: la rossa penombra, la sciolta allegria, la confusione di tante voci davano un gradevole senso di libertà.
La sera del giorno in cui avevo visto la signorina Scatcherd frustare la sua allieva Burns, vagavo al mio solito fra le panche, i tavoli e gli allegri gruppi, senza compagnia e tuttavia senza sentirmi sola: nel passare davanti alle finestre alzavo ogni tanto una veneziana e guardavo fuori; cadeva fitta la neve, già se n’era formato uno strato contro i pannelli più bassi; accostando l’orecchio ai vetri potevo distinguere, oltre all’allegro brusio all’interno, il triste ululare del vento al di fuori.
Probabilmente, se avessi lasciato da poco una casa confortevole e genitori affettuosi, in quest’ora avrei sentito più acuta la pena della separazione; quel vento avrebbe allora rattristato il mio cuore; quella buia confusione turbato la mia pace!
Nella mia condizione, invece, entrambi mi davano una strana eccitazione e, con una specie di febbre, desideravo che il vento ululasse ancor più selvaggio, il buio fosse ancora più profondo e le voci confuse divenissero grida. Saltando sopra le panche e sgattaiolando sotto i tavoli, raggiunsi uno dei caminetti.
Là, rannicchiata presso l’alto parafuoco di fil di ferro, trovai la Burns silenziosa e assorta, distratta da tutto ciò che la circondava soltanto da un libro, che stava leggendo al fioco chiarore delle braci.
È ancora Rasselas?, chiesi fermandomi dietro di lei.
Sì, disse, ormai l’ho finito.
E dopo cinque minuti lo chiuse.
Io ne fui felice. Adesso, pensai, forse potrò parlare.
E mi sedetti accanto a lei sul pavimento.
Come ti chiami, oltre che Burns?.
Helen.
Vieni da lontano?.
Vengo da una regione molto a nord, proprio al confine con la Scozia.
E tornerai?.
Lo spero; ma non si può mai essere sicuri di quel che succederà.
Devi aver voglia di lasciare Lowood.
No!
Perché dovrei?
Mi hanno mandato a Lowood per istruirmi, e sarebbe inutile andarmene prima di avere raggiunto lo scopo.
Ma quell’insegnante, la signorina Scatcherd, è così cattiva con te!.
Cattiva?
Niente affatto!
È severa: non sopporta i miei difetti. Se fossi al tuo posto non sopporterei lei; mi ribellerei.
Se mi colpisse con quelle bacchette, gliele strapperei di mano e gliele spezzerei sotto il naso.
Probabilmente non faresti niente di simile: ma se lo facessi, il signor Brocklehurst ti scaccerebbe dal collegio; e sarebbe un gran dolore per i tuoi.
È molto meglio sopportare con pazienza un guaio che senti tu sola piuttosto che commettere un gesto avventato le cui conseguenze si estenderebbero a tutti quelli che ti sono cari; inoltre la Bibbia impone di restituire bene per male.
Ma è vergognoso essere frustata e costretta a stare in mezzo a una stanza piena di gente; tu poi che sei grande: io sono molto più piccola di te e non potrei sopportarlo.
Tuttavia sarebbe tuo dovere sopportarlo, se non potessi evitarlo: è inutile e stupido dire che non si può sopportare quello che il destino ci costringe a sopportare. Io la ascoltavo meravigliata: non potevo comprendere questa teoria della sopportazione; e ancor meno potevo capire o approvare l’indulgenza che dimostrava per la sua persecutrice.
Sentivo tuttavia che Helen Burns considerava le cose in una luce sconosciuta ai miei occhi.
Sospettavo che potesse avere ragione e io torto, ma non volevo approfondire; come Felice,8 rimandai tutto a un momento più opportuno.
Helen, tu dici di avere dei difetti: quali sono? A me sembri molto buona. Allora impara dal mio caso a non giudicare dalle apparenze.
Come dice la signorina Scatcherd, sono sciatta.
Solo ogni tanto metto ordine nelle mie cose e non lo mantengo mai; sono sbadata; dimentico i regolamenti; leggo quando dovrei studiar le lezioni; non ho metodo; e spesso dico, come te, di non poter sopportare di essere sottomessa a un programma sistematico.
Tutto questo è una vera provocazione per la signorina Scatcherd, che è per natura ordinata, precisa e meticolosa.
E anche bisbetica e crudele, aggiunsi; ma Helen Burns non approvò questa precisazione e rimase in silenzio.
La signorina Temple è severa con te come la signorina Scatcherd?.
Nel sentir pronunciare il nome della signorina Temple, un lieve sorriso illuminò il suo volto serio.
La signorina Temple è piena di bontà; le fa male esser severa con chiunque, anche con le peggiori di noi: vede i miei errori e ne parla con gentilezza; e se faccio qualche cosa di buono mi loda con generosità.
Una chiara prova della mia natura disgraziatamente infelice è che nemmeno i suoi ammonimenti, così dolci e ragionevoli, sono riusciti a correggermi dei miei difetti; e perfino le sue lodi, sebbene le apprezzi al massimo, non riescono a indurmi a essere ordinata e previdente.
Strano, dissi, è così facile essere ordinati.
Per te non ne dubito.
Ti ho osservata in classe, stamane, e ho visto che eri molto attenta: i tuoi pensieri non vagavano quando la signorina Miller spiegava la lezione e ti interrogava.
I miei si perdono continuamente; quando dovrei stare attenta alla signorina Scatcherd e far tesoro di tutto quello che dice, spesso dimentico anche il suono della sua voce, cado in una specie di sogno.
A volte penso di essere nel Northumberland e che i rumori che sento intorno a me siano il mormorìo di un ruscello che attraversa Deepden, vicino a casa mia; così, quando tocca a me rispondere, devo essere svegliata; e, siccome non ho ascoltato niente di ciò che è stato letto per seguire il mio ruscello immaginario, non so che cosa rispondere.
Però quest’oggi hai risposto molto bene.
È stato solo un caso; il soggetto della lettura mi aveva interessato.
Questo pomeriggio, invece di sognare Deepden, mi stavo domandando come mai un uomo che voleva seguire la via giusta poté agire così stoltamente e in maniera così ingiusta come fece tante volte Carlo I; fu proprio un peccato, pensavo, che, con la sua rettitudine e senso di responsabilità, non potesse vedere oltre le prerogative della corona.
Se solo avesse potuto guardare a distanza e capire dove tendeva quello che chiamano lo spirito del tempo!
E tuttavia Carlo I mi piace... lo rispetto... mi fa pietà quel povero re assassinato!
Sì, i suoi nemici furono disumani: versarono un sangue che non avevano il diritto di versare.
Come hanno osato ucciderlo?.
Adesso Helen parlava a se stessa: aveva dimenticato che non potevo capirla gran che, conoscendo poco o niente del tutto l’argomento cui si riferiva.
La riportai al mio livello.
E anche quando insegna la signorina Temple, i tuoi pensieri divagano?.
No certo, molto di rado, almeno: perché la signorina Temple, in genere, dice cose che sono più interessanti delle mie riflessioni; il suo modo di parlare è quanto mai piacevole e le notizie che dà corrispondono quasi sempre a quello appunto che desidero sapere.
Allora con la signorina Temple sei buona?.
Sì, in un senso passivo: non faccio sforzi; seguo la mia natura.
Non ho merito in questa bontà.
Ne hai molto: sei buona con quelli che sono buoni con te.
È quello che desidererei essere anch’io.
Se la gente fosse sempre sottomessa e obbediente con le persone malvagie e ingiuste, i cattivi farebbero tutto quello che vogliono: non avrebbero mai paura e così non cambierebbero mai e diventerebbero sempre peggiori.
Quando ci colpiscono senza ragione dovremmo reagire con forza, ne sono sicura... con tanta forza da insegnare a chi colpisce che non deve farlo più. Spero che, crescendo, cambierai opinione: per ora sei solo una ragazzina ignorante.
Ma io sento così, Helen; devo essere cattiva con quelli che, qualunque cosa faccia per riuscir loro gradita, insistono a essermi ostili; devo resistere a chi mi punisce ingiustamente.
È naturale come il fatto che voglia bene e chi è affettuoso con me e mi sottometta alle punizioni quando ritengo siano giuste.
I pagani e le tribù selvagge seguono questa dottrina, ma le genti cristiane e civili la respingono.
Come?
Non capisco.
Non è la violenza quella che meglio trionfa sull’odio... né la vendetta quella che ripara con più sicurezza l’offesa.
E che cosa, allora?.
Leggi il Nuovo Testamento e osserva quello che Cristo dice e fa; prendi le sue parole come regola e la sua condotta come esempio.
Che cosa dice?.
Amate i vostri nemici; benedite coloro che vi maledicono; fate del bene a coloro che vi odiano e vi trattano con malvagità.
Allora dovrei amare la signora Reed, cosa che non posso fare; e dovrei benedire suo figlio John, cosa che è impossibile.
A sua volta Helen Burns mi pregò di spiegarmi, e io presi subito a raccontare, a mio modo, la storia delle mie sofferenze e dei miei risentimenti.
Aspra e impulsiva mi eccitavo, parlando come mi veniva, senza riserve né moderazioni.
Helen mi ascoltò paziente fino alla fine: mi aspettavo da lei qualche commento, ma non disse niente.
Ebbene, domandai con impazienza, la signora Reed non è forse una donna cattiva e senza cuore?.
È stata certo dura con te; perché, vedi, non le piace il tuo carattere come alla signorina Scatcherd non piace il mio; ma con quale precisione ricordi tutto quello che ti ha detto e ti ha fatto!
Che segni profondi ha lasciato la sua ingiustizia nel tuo cuore!
Io non ricordo così intensamente nessun maltrattamento.
Non saresti più felice se cercassi di dimenticare la sua severità insieme con tutte le passioni violente che ha suscitato in te?
La vita mi sembra troppo breve per sprecarla a nutrire rancori o rivangare offese.
Tutti siamo colpevoli, in questo mondo, e non possiamo farne a meno: ma presto verrà il tempo in cui, lo credo, saremo liberi liberandoci dei nostri corpi corruttibili; la degradazione e il peccato cadranno allora da noi insieme con questo greve fardello di carne, e solo rimarrà la scintilla dello spirito, l’impalpabile principio di luce e di pensiero, puro come quando permise al Creatore di dar vita all’essere umano: tornerà là di dove venne, forse per essere ancora comunicato a qualche essere superiore all’uomo...
forse per passare, attraverso gradi di gloria, dalla semplice anima umana allo splendore dei serafini! E come si può pensare possa degenerare, in senso opposto, da uomo a demonio?
No, non posso crederlo: io seguo un’altra fede, che nessuno mi ha mai insegnato e di cui parlo molto raramente, ma che mi riempie di gioia; mi aggrappo a questa fede, perché dà speranza a tutti, fa dell’eternità un riposo, un meraviglioso rifugio, non un terribile abisso.
Inoltre, posso chiaramente distinguere il colpevole dalla colpa; posso sinceramente perdonare il primo pur aborrendo la seconda: con questa fede la vendetta non tormenta mai il mio cuore, l’avvilimento non mi colpisce mai troppo a fondo, l’ingiustizia non mi abbatte mai troppo in basso: vivo in pace mirando al fine.
La testa di Helen, sempre china, si abbassò ancora un poco mentre pronunciava queste ultime parole.
Mi accorsi dal suo sguardo che non desiderava parlarmi ancora, ma restare piuttosto con i suoi pensieri.
Non le fu concesso molto tempo per la meditazione: un prefetto, una ragazza grande e volgare, arrivò in quel momento gridando con un forte accento del Cumberland: Helen Burns, se non vai subito a mettere in ordine il tuo cassetto e a ripiegare il tuo lavoro, dirò alla signorina Scatcherd che venga a vederli!.
Helen sospirò abbandonando le sue riflessioni, si alzò in fretta, obbedì al prefetto senza rispondere.
CAPITOLO VII Il mio primo trimestre a Lowood mi parve un secolo, e non certo un secolo d’oro; fu impegnato a combattere un’aspra lotta con le difficoltà di abituarmi a nuovi regolamenti e a nuovi compiti.
La paura di venir meno a questi doveri mi tormentava più delle privazioni fisiche a cui ero sottoposta, sebbene non fossero poca cosa.
Durante il gennaio, il febbraio e parte del marzo, le grandi nevicate prima e, poi, il disgelo, che aveva reso le strade quasi impraticabili, ci impedirono di uscire oltre le mura del giardino se non per andare in chiesa; ma, entro questi limiti, dovevamo passare ogni giorno un’ora all’aria aperta.
I vestiti che avevamo non erano sufficienti a proteggerci dal freddo intenso; non avevamo stivaletti e la neve ci entrava nelle scarpe inzuppandole: le nostre mani scoperte erano intirizzite e piene di geloni e così i piedi: ricordo ancora l’insopportabile prurito che i geloni mi causavano ogni sera quando i piedi bruciavano, e la tortura di infilare nelle scarpe, al mattino, le dita gonfie, piegate e irrigidite.
Inoltre la scarsità del cibo era penosa: col robusto appetito dei bambini in via di sviluppo, avevamo appena tanto da tenere in vita un essere cagionevole.
Questa mancanza di cibo dava luogo a un sopruso che pesava duramente sulle allieve più piccole: le grandi, anch’esse sempre affamate, appena ne avevano l’occasione, le privavano con moine o con minacce della loro razione.
Più volte dovetti dividere fra due contendenti il pezzetto di pane scuro distribuito all’ora del tè; e, dopo aver ceduto a una terza la metà della mia tazza di caffè, ingoiare quello che restava con in più segrete lacrime che la fame mi strappava.
Durante l’inverno le domeniche erano tristi.
Dovevamo camminare per due miglia fino alla chiesa di Brocklebridge, dove officiava il nostro protettore.
Partivamo piene di freddo e arrivavamo ancor più infreddolite alla chiesa: durante la funzione del mattino restavamo quasi paralizzate.
La chiesa era troppo lontana per tornare per la colazione, e fra le due funzioni veniva distribuita una razione di carne fredda e pane, nella stessa insufficiente misura del nostro solito pasto.
Al termine della funzione pomeridiana, tornavamo per una strada scoscesa ed esposta dove un rigido vento invernale, soffiando da nord, da alcune cime nevose, quasi ci scorticava la faccia.
Ricordo la signorina Temple marciare leggera e rapida accanto alla nostra rovinosa fila, stringendo al petto il suo pesante mantello di lana agitato dal vento gelido, e incoraggiarci con la voce e con l’esempio a tenere alto il morale e ad andare avanti, diceva, come valenti soldati.
Le altre insegnanti, poverette, erano in genere troppo abbattute loro stesse per pensare di rincuorarci.
Come sognavamo la luce e il calore di un fuoco acceso, appena tornate a casa!
Ma, alle piccole, anche questo conforto era negato: ogni caminetto dell’aula veniva immediatamente circondato da una doppia fila di grandi, e dietro di loro le più giovani si rannicchiavano in gruppi avvolgendosi nel grembiule le braccia gelate.
Con l’ora del tè giungeva un po’ di conforto sotto forma di doppia razione di pane un’intera fetta invece della solita metà con la deliziosa aggiunta di un sottile strato di burro: era il trattamento settimanale a cui tutte aspiravamo da un sabato all’altro.
In genere riuscivo a salvare per me la metà di quel pasto generoso, ma il resto ero invariabilmente costretta a cederlo. La sera della domenica era dedicata alla ripetizione a memoria del Catechismo e del quinto, sesto e settimo capitolo di san Matteo. Si ascoltava un lungo sermone letto dalla signorina Miller, che sbadigliava senza ritegno per la stanchezza.
Un frequente intermezzo in tutte queste pratiche era la rappresentazione del personaggio di Eutico9 da parte di una mezza dozzina di ragazzine, che, sopraffatte dal sonno, cadevano a terra, se non dal terzo piano, perlomeno dalla quarta panca e venivan tirate su mezze morte.
Unico rimedio era di spingerle al centro dell’aula costringendole a star lì in piedi finché il sermone era finito.
Spesso si sentivano mancar le gambe e cadevano tutte insieme. Allora cercavano di tenersi in piedi appoggiandosi agli alti sgabelli dei prefetti.
Non ho ancora parlato delle visite del signor Brocklehurst; in realtà quel signore rimase assente per la maggior parte del primo mese dopo il mio arrivo, forse aveva prolungato il soggiorno presso il suo amico arcidiacono: la sua assenza era per me un sollievo.
Non ho bisogno di dire che avevo le mie ragioni per temere il suo arrivo: ma purtroppo arrivò.
Un pomeriggio , me ne stavo seduta con una lavagna in mano scervellandomi su una divisione di parecchie cifre, quando, guardando distrattamente dalla finestra, vidi una figura passare in quel preciso momento.
Riconobbi quasi istintivamente quella sagoma spettrale; e quando, due minuti dopo, tutta la scuola, insegnanti incluse, si alzò en masse, non ebbi bisogno di guardare per sapere chi fosse la persona il cui ingresso veniva così salutato. Un lungo passo misurò l’aula e subito, accanto alla signorina Temple, che pure si era alzata, torreggiò quella stessa colonna nera che mi aveva fissato accigliata e sinistra sul tappeto di Gateshead.
Adesso guardavo di fianco quel pezzo di architettura.
Sì, avevo ragione: era il signor Brocklehurst, tutto abbottonato nel suo cappotto e con l’aspetto più lungo, allampanato e rigido che mai.
Avevo le mie ragioni per essere atterrita da questa apparizione; ricordavo troppo bene i perfidi accenni fatti dalla signora Reed al mio carattere ecc., e la promessa datale dal signor Brocklehurst di informare la signorina Temple e le insegnanti sulla mia malvagia natura.
Per tutto quel tempo avevo temuto l’avverarsi di quella promessa: avevo atteso giorno per giorno l’arrivo dell’Uomo che doveva venire. Costui coi ragguagli sulla mia vita passata dopo il colloquio con la signora Reed mi avrebbe bollato per sempre come una cattiva bambina: ed ecco adesso era lì.
Si fermò a fianco della signorina Temple e prese a parlarle piano all’orecchio: non dubitai che le stesse rivelando i segreti della mia perfidia; e con ansia angosciosa fissavo il volto di lei aspettandomi da un momento all’altro di vedere i suoi occhi scuri guardarmi con ripugnanza e disprezzo.
Ascoltavo tutta tesa; e poiché per caso ero seduta proprio all’estremità della stanza, potei afferrare quasi tutto quello che lui diceva: quello che udii mi sollevò immediatamente da ogni angoscia.
Immagino, signorina Temple, che il filo che ho comprato a Lowton vada bene; è proprio della qualità adatta per le camicie di calicò, e ho comprato anche gli aghi adatti.
Potete dire alla signorina Smith che ho dimenticato di prender nota degli aghi da rammendo, ma ne riceverà alcune cartine la settimana prossima; comunque non deve darne a ogni allieva più di uno per volta: se ne avessero di più li lascerebbero in giro e finirebbero col perderli.
E, oh sì, signorina, vorrei che le calze di lana fossero più in ordine!
Quando sono venuto qui l’ultima volta sono andato nell’orto per vedere la biancheria stesa ad asciugare; c’era una quantità di calze nere in pessimo stato: dalla grandezza dei buchi mi sono reso conto che non erano state ben rammendate di volta in volta.
Fece una pausa.
Saranno eseguiti i vostri ordini, disse la signorina Temple.
E, signorina, continuò lui, la lavandaia mi dice che certe ragazze hanno avuto due fisciù puliti in una settimana: sono troppi: il regolamento ne permette solo uno.
Questo posso spiegarlo, signore.
Giovedì scorso, Agnes e Catherine Johnstone furono invitate a Lowton per prendere il tè con alcuni amici, e io ho dato loro il permesso di mettersi un fisciù pulito per l’occasione.
Il signor Brocklehurst assentì.
Bene, per una volta può passare; ma vi prego che non si ripeta troppo spesso.
Un’altra cosa mi ha sorpreso: rivedendo i conti con l’economa, ho trovato che, durante la scorsa quindicina, è stata servita per due volte alle ragazze una merenda di pane e formaggio.
Come mai?
Ho guardato i regolamenti ma non si accenna a merende di questo tipo.
Chi ha introdotto questa novità?
E con quale autorità?.
Ne sono responsabile io, signore, rispose la signorina Temple; la colazione era così cattiva che le allieve non poterono consumarla; e non ho avuto il coraggio di lasciarle digiune fino all’ora di pranzo.
Signorina, permettetemi.
Voi sapete che il mio scopo, nell’educare queste ragazze, non è di dar loro abitudini di lusso e di rilassatezza ma di renderle forti, pazienti e modeste. Se anche dovesse accidentalmente verificarsi qualche piccola delusione, come un cibo andato a male, o poco, o troppo cotto, non si dovrebbe rendere nullo l’incidente sostituendo con qualche cosa di più delicato il bene perduto, così si viziano i loro corpi e si perde di vista il fine di questa istituzione. Bisognerebbe invece approfittare di questo disappunto per fortificare lo spirito delle allieve, incoraggiandole a manifestare la loro forza di carattere nella temporanea privazione.
In queste occasioni, un breve discorsetto non sarebbe inopportuno, un’educazione avveduta potrebbe cogliere l’occasione per riferirsi alle sofferenze dei primi cristiani; alle torture dei martiri; alle esortazioni del nostro stesso Signore Benedetto, che invita i suoi discepoli a prender la loro croce e seguirlo; ai suoi avvertimenti che l’uomo non deve vivere di solo pane ma di ogni parola che procede dalle labbra di Dio; alla sua divina consolazione: Se soffrite la fame e la sete per amor mio, siatene felici.
Oh, signorina, quando mettete pane e formaggio, invece di porridge bruciato, nella bocca di queste ragazze, potrete certo nutrire i loro vili corpi, ma non vi date alcun pensiero di come affamate le loro anime immortali!.
Il signor Brocklehurst fece una nuova pausa, forse sopraffatto dai suoi sentimenti.
La signorina Temple aveva abbassato lo sguardo all’inizio di quel discorso; ma adesso guardava dritta davanti a sé e il suo volto, naturalmente pallido, sembrava assumere la freddezza e la consistenza del marmo: specialmente la sua bocca era chiusa come se solo lo scalpello di uno scultore potesse aprirla, e la sua fronte si piegava sempre più a una severità di pietra.
Frattanto il signor Brocklehurst, dritto davanti al caminetto con le mani dietro la schiena, guardava solennemente l’intera scolaresca.
D’improvviso il suo occhio ebbe un lampo, come se le sue pupille fossero state abbagliate o ferite; voltandosi, balbettò convulsamente: Signorina Temple, signorina Temple, che cosa...
che cosa è mai quella ragazza con i capelli ricci? Capelli rossi, signorina, e ricci... completamente ricci!.
E tendendo il bastone lo puntava con mano tremante verso il terribile oggetto.
È Julia Severn, rispose la signorina Temple con molta calma.
Julia Severn, signorina!
E perché mai lei, o chiunque altra, ha i capelli ricci?
Perché mai, a sfida di tutte le regole e i principi di questa casa, si segue così sfacciatamente la moda qui, in un istituto evangelico e di beneficenza da portare una massa di riccioli?.
I capelli di Julia sono ricci naturalmente, rispose la signorina Temple ancora più calma.
Naturalmente!
Sì, ma noi non dobbiamo sottometterci alla natura; io voglio che queste ragazze siano figlie della Grazia: e perché allora tanta abbondanza?
Ho detto e ridetto chiaramente che desidero che i capelli siano pettinati lisci, con modestia e semplicità.
Signorina Temple, bisogna assolutamente tagliare i capelli di questa ragazza; manderò un barbiere domani; e vedo altre capellone...
quella ragazza alta: ditele di voltarsi. Dite a tutte quelle della prima panca di alzarsi e di girarsi verso il muro.
La signorina Temple si passò il fazzoletto sulle labbra come per cancellare un involontario sorriso; ordinò tuttavia alle allieve della prima classe, ed esse obbedirono.
Tirandomi un po’ indietro sulla mia panca potevo osservare gli sguardi e le smorfie e udire i commenti di questa manovra: peccato che anche il signor Brocklehurst non potesse vederli; forse si sarebbe reso conto che, per quanto potesse agire sull’esterno del vaso, l’interno era molto più al di là della sua influenza di quanto immaginasse.
Scrutò per circa cinque minuti il rovescio di queste medaglie viventi, e poi pronunciò la sentenza.
Le sue parole caddero come i rintocchi del destino: Tutti questi chignons devono essere tagliati.
La signorina Temple tentò di protestare.
Signorina, proseguì lui, io servo un Maestro il cui regno non è di questo mondo: la mia missione è di mortificare in queste ragazze i desideri della carne; di insegnar loro a vestirsi con modestia e semplicità, senza pettinature elaborate né fronzoli costosi; e tutte queste ragazze hanno trecce che forse la vanità stessa ha creato.
Ripeto che devono essere tagliati; pensate al tempo male impiegato, al.... A questo punto le parole del signor Brocklehurst furono interrotte dall’ingresso di tre signore. Le nuove ospiti avrebbero dovuto arrivare un po’ prima per udire il suo sermone sull’abbigliamento, infatti erano splendidamente abbigliate in velluto, seta e pelliccia.
Le due più giovani del trio avevano cappellini di castoro grigio, allora molto di moda, con piume di struzzo, e sotto la tesa di questi graziosi copricapo s’intravvedeva una profusione di morbide ciocche artisticamente arricciate; la più anziana era avvolta in un costoso scialle di velluto ornato di ermellino e portava in fronte una frangia di riccioli posticci alla francese.
Queste dame vennero accolte dalla signorina Temple col rispetto dovuto alla signora e alle signorine Brocklehurst, e accompagnate ai posti d’onore al fondo della stanza.
A quanto pare erano venute in carrozza col loro reverendo congiunto e avevano condotto una sconvolgente perquisizione al piano superiore mentre egli rivedeva i conti con l’economa, interrogava la lavandaia e faceva la predica alla direttrice.
Adesso cominciarono a fare osservazioni e rimproveri di vario genere alla signorina Smith, incaricata di tenere in ordine la biancheria e di ispezionare i dormitori: ma io non ebbi il tempo di ascoltare quello che dicevano; altre cose richiamarono e avvinsero la mia attenzione.
Finora, pur ascoltando i discorsi del signor Brocklehurst e della signorina Temple, non avevo trascurato di prendere ogni precauzione per difendere la mia sicurezza personale; e pensavo di riuscirvi evitando, per quanto possibile, di farmi notare.
A questo scopo mi ero seduta molto indietro sulla panca e, fingendo di essere assorta nelle mie operazioni di aritmetica, tenevo la lavagna in modo da nascondere il volto; avrei potuto sfuggire a ogni attenzione se quella lavagna traditrice non mi fosse sfuggita dalle mani e, cadendo con fracasso inopportuno, non avesse richiamato tutti gli sguardi su di me.
Mi resi conto che era finita e, mentre mi chinavo per raccogliere la lavagna, andata in pezzi, radunai le mie forze per far fronte al peggio.
E il peggio venne.
Che distratta!, disse il signor Brocklehurst: È la nuova allieva, a quanto vedo.
E prima che potessi tirare il fiato: A proposito, non devo dimenticare che ho da dire una parola a suo riguardo.
Poi a voce alta: e come mi parve alta!
La bambina che ha rotto la lavagna venga avanti.
Non riuscivo a muovermi: ero paralizzata; ma due ragazze grandi, che mi sedevano ai lati, mi misero in piedi e mi spinsero verso il terribile giudice; allora la signorina Temple mi venne affabilmente in aiuto mentre ero già davanti a lui e la sentii sussurrare: Non aver paura, Jane, ho visto che è stata una disgrazia, non sarai punita.
Queste affettuose parole mi penetrarono nel cuore come una pugnalata: Fra un minuto mi disprezzerà per la mia ipocrisia, pensai; e un’ondata di rabbia contro i Reed, i Brocklehurst e compagnia mi assalì.
Non ero Helen Burns.
Portate qui quello sgabello, disse il signor Brocklehurst indicandone uno molto alto dal quale si era alzato un prefetto proprio in quel momento: lo sgabello fu portato.
Fatela sedere. Mi ci trovai sopra.
Non so chi mi fece sedere: non ero in condizioni di notare i particolari; mi resi solo conto di essere stata issata all’altezza del naso del signor Brocklehurst, che era a circa una iarda da me, mentre un mare di mantelli di seta variegati di arancione e di porpora e una nube di piume d’argento ondeggiava sotto di me.
Il signor Brocklehurst tossicchiò.
Signore, disse volgendosi alla sua famiglia, signorina Temple, insegnanti e ragazze, vedete tutte questa bambina?.
Naturalmente mi vedevano, perché sentivo i loro sguardi bruciarmi il volto come lenti ustorie.
Potete vedere che è ancora piccola; potete osservare che possiede le consuete forme dell’infanzia; Dio le ha benignamente concesso l’aspetto che ha dato a tutte voi; nessuna deformità rivela in lei un carattere particolare.
Chi potrebbe pensare che il Maligno ha già trovato in lei un suo servo e un suo agente?
Eppure, sono dolente di dirlo, purtroppo è così.
Ci fu una pausa durante la quale cominciai a dominare la paralisi dei miei nervi rendendomi conto che il Rubicone era già stato passato e che, non potendo evitare quella vergogna, tanto valeva affrontarla con fermezza.
Mie care bambine, continuò pateticamente quell’ecclesiastico di marmo nero, è questa una triste e malinconica situazione: perché mi si impone il dovere di avvertirvi che questa bambina, che potrebbe essere una delle pecorelle di Dio, è una piccola criminale: non un membro del vero gregge ma evidentemente un’intrusa inopportuna.
Dovete guardarvi da lei, dovete cercare di non assomigliarle; se è necessario evitate la sua compagnia, escludetela dai vostri giuochi, tenetela fuori dalle vostre conversazioni.
Voi insegnanti, dovete sorvegliarla: tener d’occhio ogni sua mossa, soppesare le sue parole, valutare le sue azioni, punire il suo corpo per salvare la sua anima: se pure questa salvezza è possibile, perché questa ragazzina, questa bambina, nata in terra cristiana, peggiore di tante piccole pagane che dicono le loro preghiere a Brahma e si inginocchiano davanti a Juggernaut...
questa bambina è... una bugiarda!. Seguì una pausa di dieci minuti durante la quale, ormai del tutto padrona di me, notai che tutti i membri femminili della famiglia Brocklehurst tiravan fuori i fazzoletti asciugandosi gli occhi, mentre la signora anziana si dondolava avanti e indietro e le due giovani mormoravano: Che disgusto!.
Il signor Brocklehurst concluse: Ho saputo questo dalla sua benefattrice: dalla pia e caritatevole signora che l’adottò orfana, l’allevò come una figlia, ma il suo affetto e la sua generosità furono ripagate da questa disgraziata bambina con tale slealtà e ingratitudine, che alla fine la sua ottima protettrice fu costretta ad allontanarla dai propri figli per paura che con il cattivo esempio ne contaminasse la purezza: l’ha mandata qui per essere risanata come gli antichi Ebrei mandavano i loro malati alle ribollenti acque di Bethesda; insegnanti, direttrice, vi prego di non permettere che le acque ristagnino intorno a lei.
Con questo finale in stile aulico, il signor Brocklehurst si abbottonò l’ultimo bottone del cappotto, mormorò qualche cosa ai suoi familiari, che si alzarono, fecero un inchino alla signorina Temple, dopo di che veleggiarono tutti in gran pompa fuori della stanza.
Sulla soglia il mio giudice si voltò dicendo: Fatela stare ancora mezz’ora su quello sgabello e non lasciate che alcuno le parli per tutto il resto della giornata.
Eccomi dunque là in alto, messa alla berlina; io, che avevo affermato di non poter sopportare la vergogna di stare naturalmente in piedi nel mezzo di una stanza, ero adesso esposta alla vista di tutti su di un piedistallo di vergogna.
È impossibile descrivere le mie sensazioni di allora; ma proprio mentre si accavallavano nel mio animo, mozzandomi il respiro e serrandomi la gola, una ragazza si avvicinò e passandomi accanto alzò gli occhi su di me.
Che strana luce li animava! E che straordinaria impressione mi fece!
Come mi sentii rinfrancata da quel nuovo sentimento!
Mi parve che un martire, un eroe avesse sfiorato una vittima schiava e innocente trasmettendole una nuova forza.
Dominai la crisi isterica che stava per travolgermi, sollevai la testa e rimasi saldamente in piedi sullo sgabello.
Helen Burns chiese alla signorina Smith qualcosa riguardante il suo lavoro, fu sgridata per la futilità della sua domanda, tornò al proprio posto e mi sorrise nel passarmi nuovamente accanto.
Che sorriso!
Lo ricordo ancora e so che era l’espressione di una straordinaria sensibilità e di un vero coraggio; quel sorriso illuminò i suoi lineamenti marcati, il suo volto sottile, i suoi occhi grigi, infossati, come il riflesso di una figura angelica.
E tuttavia in quel momento Helen Burns portava sul braccio la fascia con su scritto Disordinata: nemmeno un’ora prima la signorina Scatcherd l’aveva castigata mettendola a pane e acqua per il giorno dopo perché aveva macchiato un esercizio nel ricopiarlo.
Tale è l’imperfetta natura dell’uomo!
Ombre simili appaiono sul più luminoso dei pianeti; e occhi come quelli della signorina Scatcherd possono vedere solo questi minuti difetti e non coglierne l’immenso splendore.
CAPITOLO VIII Prima che la mezz’ora finisse, suonarono le cinque; la scolaresca fu messa in libertà e tutte passarono nel refettorio per la merenda.
Allora mi arrischiai a scendere: il crepuscolo era ormai profondo; mi ritirai in un angolo e sedetti sul pavimento.
L’incanto che mi aveva sostenuta fin allora cominciò a dissolversi; seguì la reazione e d’un tratto caddi prostrata con la faccia a terra talmente il dolore mi opprimeva.
Adesso piangevo: Helen Burns non era lì; nulla mi sosteneva; lasciata a me stessa mi lasciavo andare e le mie lacrime bagnavano il pavimento.
Mi ero ripromessa di essere così buona e di far tante cose, a Lowood: di cattivarmi tante amicizie, di guadagnarmi il rispetto, di assicurarmi l’affetto.
Avevo già fatto progressi visibili: proprio quel mattino ero stata la prima della mia classe; la signorina Miller mi aveva lodato con calore; la signorina Temple mi aveva sorriso promettendomi di insegnarmi il disegno e il francese se continuavo a progredire così per ancora due mesi; e poi ero bene accolta dalle mie compagne; trattata da pari dalle mie coetanee, nessuna mi faceva dispetti; adesso ero ancora a terra, schiacciata e calpestata; sarei mai riuscita a risollevarmi?
Mai, pensavo; e desideravo ardentemente morire. Mentre singhiozzavo ripetendo con parole rotte Voglio morire, voglio morire, qualcuno si avvicinò: sussultai...
Helen Burns mi era ancora vicina; il fuoco dei camini che ormai stava spegnendosi la illuminò mentre avanzava lungo la stanza deserta; mi portava caffè e pane.
Su, mangia qualche cosa, disse; ma io respinsi il cibo perché mi sembrava che anche solo una goccia o una briciola mi avrebbero potuto soffocare.
Helen mi guardò, forse meravigliata: per quanto tentassi non riuscivo a frenare la mia agitazione; continuai a piangere forte. Sedette per terra accanto a me, tenendosi le ginocchia fra le braccia e appoggiandovi la testa; rimase così silenziosa, accucciata come un’indiana.
Fui io la prima a parlare. Helen, come puoi stare con una bambina che tutti credono bugiarda?. Tutti, Jane?
Andiamo, solo ottanta persone ti hanno sentito chiamare così, e al mondo ve ne sono centinaia di milioni.
Che m’interessano i milioni?
Le ottanta che conosco mi disprezzano.
Ti sbagli, Jane: probabilmente nemmeno una in tutta la scuola ti disprezza né ti ha in antipatia: sono sicura che molte ti compiangono sinceramente.
Come possono compiangermi dopo quello che ha detto il signor Brocklehurst?.
Il signor Brocklehurst non è un dio: non è nemmeno un grand’uomo né particolarmente stimato; qui non è molto ben visto: non ha mai fatto nulla per farsi voler bene.
Se ti avesse trattata con particolare favore, ti saresti trovata attorno una quantità di nemiche, dichiarate o segrete; così come stanno le cose, la maggior parte è senz’altro pronta a mostrarti la sua simpatia, se solo avesse il coraggio di farlo. Le insegnanti e le allieve ti potranno trattare freddamente per un giorno o due, ma hanno in cuore sentimenti amichevoli; e se continui bene, questi sentimenti si manifesteranno presto e con maggiore evidenza per esser stati temporaneamente repressi.
Inoltre, Jane....
Si interruppe.
Ebbene, Helen?, chiesi mettendo la mano fra le sue: lei mi massaggiò delicatamente le dita per riscaldarle e proseguì: Se tutto il mondo ti odiasse e ti credesse cattiva, qualora la tua coscienza ti approvasse e ti assolvesse da ogni colpa, non saresti senza amici.
No, so che dovrei avere stima di me stessa, ma non mi basta: se gli altri non mi vogliono bene, preferisco morire che vivere... oh, Helen, io non posso sopportare di essere sola e odiata.
Guarda: per avere un poco di affetto da te, o dalla signorina Temple o da chiunque altro amassi veramente, accetterei volentieri di avere un braccio spezzato, o di essere lanciata in aria da un toro, o di rincorrere un cavallo scalpitante e farmi colpire il petto dai suoi zoccoli....
Zitta, Jane! Dai troppa importanza all’amore degli esseri umani; sei troppo impulsiva, troppo appassionata; la mano divina che ti ha creato e ti ha dato la vita, ti ha dotato di ben altre risorse che la tua fragile persona e l’amore di esseri fragili come te.
Oltre questa terra e oltre la razza umana c’è un mondo invisibile, il regno degli spiriti; questo mondo ci circonda perché è in ogni luogo; e quegli spiriti vegliano su di noi perché hanno l’incarico di proteggerci; e se noi stiamo morendo nella pena e nella vergogna, se il disprezzo ci colpisce da ogni parte e l’odio ci schiaccia, gli angeli vedono il nostro tormento, riconoscono la nostra innocenza , e Dio attende solo la separazione del nostro spirito dalla carne per ricompensarci pienamente.
Perché dunque lasciarci sopraffare dall’angoscia, quando la vita è così presto finita e la morte è un così sicuro ingresso nella felicità...
nella gloria?. Rimasi in silenzio; Helen mi aveva calmata, ma nella pace che mi aveva trasfuso c’era una vena di inesprimibile tristezza.
Mentre parlava, avevo il presentimento di una sventura, ma non avrei potuto dire da dove mi venisse; e quando, alla fine, lei ansimò un poco ed ebbe un lieve colpo di tosse, io dimenticai per il momento i miei crucci per rivolgermi a lei con una vaga sollecitudine.
Appoggiai la testa sulla spalla di Helen e la abbracciai; lei si avvicinò a me e rimanemmo quiete e silenziose.
Eravamo da poco così, quando giunse un’altra persona.
La luna aveva fatto capolino tra le pesanti nubi spazzate dal vento che si era alzato e la sua luce, attraverso la finestra, illuminava completamente noi e la figura che si avvicinava: riconoscemmo subito la signorina Temple.
Sono venuta apposta a cercarvi, Jane Eyre, disse; venite nella mia camera; e vieni anche tu, Helen.
Ci avviammo, seguendo la direttrice, attraversammo intricati corridoi e salimmo una rampa di scale prima di raggiungere il suo appartamento; era una stanza allegra, dove ardeva un bel fuoco.
La signorina Temple invitò Helen a sedersi su di una poltroncina a un lato del caminetto, lei stessa ne occupò un’altra e mi chiamò al suo fianco.
È finito tutto?, mi domandò abbassando lo sguardo su di me.
Hai pianto tutte le tue lacrime?.
Temo che non ci riuscirò mai.
Perché?.
Perché sono stata accusata a torto: e adesso voi, signora, e tutti gli altri mi crederete un’indegna.
Noi ti crederemo quello che mostrerai di essere, bambina mia.
Continua a comportarti da brava e saremo soddisfatte!.
Ci riuscirò, signorina Temple?.
Sicuro, rispose cingendomi col braccio.
E adesso dimmi chi è la signora che il signor Brocklehurst ha chiamato tua benefattrice.
È la signora Reed, moglie di mio zio.
Mio zio è morto e mi ha affidato a lei.
Allora non ti ha adottato lei di sua iniziativa.
No, signora; era tutt’altro che contenta di doverlo fare: ma mio zio, come ho sentito dire spesso dalla servitù, le fece promettere, prima di morire, che si sarebbe sempre presa cura di me.
Ebbene, Jane, tu sai, o perlomeno ti dirò io, che quando un colpevole è accusato gli è sempre concesso di parlare in sua difesa.
Tu sei stata accusata di falsità; difenditi dunque il meglio che puoi.
Dimmi tutto quello che ricordi, ma non esagerare né aggiungere niente.
Decisi, nell’intimo del cuore, di essere il più possibile obiettiva e sincera; e, dopo aver riflettuto qualche istante per riordinare i ricordi, le raccontai tutta la storia della mia triste infanzia.
Affranta com’ero per l’emozione, il mio linguaggio fu più controllato di quanto solitamente non fosse quando affrontavo questo tema penoso; e, ricordandomi i consigli di Helen di non indulgere eccessivamente al rancore, misi nel mio racconto meno fiele e amarezza del solito.
Così essenziale e chiaro, apparve più credibile. Sentii infatti che la signorina Temple mi credeva pienamente.
Parlando avevo accennato al signor Lloyd, che era venuto a visitarmi dopo la mia crisi: non avevo dimenticato il terribile episodio della camera rossa; e certo nel rievocarne i particolari la mia eccitazione uscì un po’ dai limiti: nulla poteva alleviare nel mio ricordo l’angoscia che mi aveva stretto il cuore quando la signora Reed, sorda alle mie disperate invocazioni di perdono, mi aveva chiuso per la seconda volta in quella buia stanza frequentata dagli spiriti.
Avevo finito: la signorina Temple mi guardò in silenzio per qualche minuto; poi disse: Ho sentito parlare del signor Lloyd; gli scriverò; se la sua risposta concorderà con quello che mi hai detto, sarai pubblicamente discolpata da ogni accusa; per me, Jane, lo sei fin da ora.
Mi baciò e, sempre tenendomi al suo fianco , si rivolse a Helen Burns.
Come stai, stasera, Helen?
Oggi hai tossito molto?.
No, non molto, mi sembra, signora.
E il dolore al petto?. Va un po’ meglio.
La signorina Temple si alzò, le prese la mano e tastò il polso; poi tornò al suo posto e, mentre si sedeva, la sentii sospirare piano.
Rimase qualche istante pensierosa poi, riprendendosi, disse allegramente: Ma voi due siete mie ospiti, stasera, e perciò devo trattarvi come ospiti.
Suonò il campanello.
Barbara, disse alla domestica, non ho ancora avuto il tè; portate il vassoio e mettete due tazze per queste due signorine.
Fu subito portato un vassoio.
Come mi parvero graziose le tazze di porcellana e la lucida teiera poste sul piccolo tavolo rotondo accanto al fuoco!
Come erano fragranti l’aroma della bevanda e l’odore del pane abbrustolito!
M’accorsi però con grande delusione che ce n’era assai poco: e se ne accorse anche la signorina Temple.
Barbara, disse, non potreste portare ancora un poco di pane e burro?
Non è abbastanza per tre.
Barbara se ne andò e ritornò subito dopo: Signorina, la signora Harden dice di aver mandato la quantità solita.
Bisogna notare che la signora Harden era l’ecomoma, una donna secondo il signor Brocklehurst, fatta di ferro e stecche di balena in parti eguali.
Oh, benissimo, rispose la signorina Temple; suppongo che dovremo farlo bastare.
E mentre la ragazza si ritirava aggiunse ridendo: Fortunatamente, per questa volta, ho la possibilità di supplire alla mancanza.
Dopo avere invitato Helen e me ad avvicinarci al tavolino e aver posto dinanzi a ognuna di noi una tazza di tè e una deliziosa ma sottile fettina di pane imburrato, si alzò, aprì un cassetto, ne tolse un pacchetto avvolto in una carta, e apparve davanti ai nostri occhi una torta abbastanza grande coi semi aromatici.
Volevo darne a ognuna una fetta da portar via, disse, ma poiché il pane è così poco, ve la darò adesso, e cominciò a tagliare con abbondanza.
Quella sera ci parve di banchettare con nettare e ambrosia; e il sorriso di piacere con cui la nostra ospite ci guardava mentre saziavamo la nostra impetuosa fame con quel cibo delicato così generosamente offerto, non era certo la minor gioia del trattenimento.
Finito il tè e tolto il vassoio, ci chiamò ancora vicino al fuoco; le sedemmo ai lati e seguì adesso una conversazione fra lei e Helen, che fu per me una vera fortuna potere ascoltare. La signorina Temple riusciva a mantenere sempre un’espressione serena e un modo di fare calmo e dignitoso. Parlava con un linguaggio elegante e appropriato che impediva alla conversazione di trascendere in un’irruenza appassionata e focosa. Suscitava in chi la guardava e la stava ascoltando un vigile senso di ammirazione e di rispetto e tali erano adesso i miei sentimenti: quanto a Helen Burns, rimasi addirittura meravigliata. La soddisfazione di aver mangiato, il fuoco che ardeva, la presenza e la cordialità della sua adorata maestra, o, forse, ancor più di tutto questo, qualche cosa che emanava dalla sua anima, aveva stimolato in lei tutte le sue facoltà intellettuali; che si risvegliarono e si rivelarono di colpo.
Brillarono anzitutto nell’intenso colorito delle guance, che fin allora avevo sempre visto pallide ed esangui, nel liquido splendore degli occhi che assunsero improvvisamente una bellezza più singolare di quella degli occhi della signorina Temple: una bellezza che non era nel colore, né nelle lunghe ciglia, né nel disegno della fronte, ma nell’espressione, nella mobilità, nella luce.
Infine la sua anima affiorò alle sue labbra, e il linguaggio fluì non potrei dire da quale sorgente.
Una ragazzina di quattordici anni può avere un cuore così grande, così forte da contenere tutta l’irruenza di una pura, piena, fervida eloquenza?
Era questa infatti la caratteristica del parlare di Helen in quella sera indimenticabile; il suo spirito sembrava ansioso di vivere in pochi attimi quello che molti vivono in una lunga esistenza.
Parlarono di cose che io ignoravo del tutto: di paesi ed epoche remote; di sperdute regioni; di segreti della natura scoperti o intravisti; parlarono di libri: quanti ne avevano letti!
Quante cose sapevano! E come conoscevano bene le opere e gli autori francesi!
Ma il mio stupore giunse al massimo quando la signorina Temple domandò a Helen se riusciva, di tanto in tanto, a trovare un momento per ripassare il latino che suo padre le aveva insegnato, e, preso un libro da uno scaffale, la invitò a leggere e tradurre una pagina di Virgilio; e Helen obbedì mentre la mia ammirazione per lei aumentava a ogni verso che leggeva.
Aveva appena finito quando la campana annunciò l’ora di andare a letto: non era ammesso alcun ritardo; la signorina Temple ci abbracciò entrambe dicendo: Dio vi benedica, bambine mie.
Trattenne Helen un poco più di me; la lasciò andare con maggior riluttanza; e poi la seguì con lo sguardo fino alla porta; sospirò tristemente asciugandosi una lacrima.
Nel raggiungere il dormitorio udimmo la voce della signorina Scatcherd, che stava esaminando i cassetti; aveva appena tirato fuori quello di Helen Burns e, come entrammo, Helen fu accolta da una severa paternale e avvertita che, il giorno dopo, avrebbe dovuto portare agganciati sulle spalle una mezza dozzina di capi mal piegati.
Le mie cose erano veramente in un disordine vergognoso, mi mormorò Helen sottovoce: avevo intenzione di sistemarle, ma me ne sono dimenticata.
Il mattino dopo, la signorina Scatcherd scrisse a gran lettere la parola Sciattona su un cartoncino e la legò come un filatterio attorno alla delicata, buona e intelligente fronte di Helen.
Ella la portò fino a sera, paziente e senza rancore, considerandola una punizione meritata.
Appena la signorina Scatcherd si ritirò, dopo le lezioni del pomeriggio, io corsi da Helen, gliela strappai e la gettai nel fuoco: avevo covato dentro di me la rabbia, di cui lei era incapace, per tutto il giorno e lacrime, calde e copiose, mi avevano continuamente bruciato le guance; perché lo spettacolo della sua malinconica rassegnazione era per me penoso e insopportabile.
Circa una settimana dopo gli avvenimenti narrati sopra, la signorina Temple ricevette la risposta del signor Lloyd che evidentemente confermava il mio racconto.
La signorina Temple, riunita tutta la scuola, annunciò che era stata fatta un’inchiesta sulle accuse sostenute contro Jane Eyre e che era felice di poterla dichiarare completamente assolta da ogni colpa.
Le insegnanti allora mi strinsero la mano e mi baciarono, e un mormorìo di compiacimento passò tra le file delle mie compagne.
Sollevata così da un grave peso, da quel momento mi misi di nuovo all’opera, decisa a farmi strada attraverso qualsiasi difficoltà; lavorai duramente e il successo fu proporzionato ai miei sforzi; la mia memoria, per natura un po’ debole, divenne agile con la pratica; l’esercizio rese più acuto il mio spirito; in poche settimane fui promossa a una classe superiore; in meno di due mesi mi fu permesso di cominciare a studiare il francese e il disegno.
Nello stesso giorno imparai i primi due tempi del verbo être e disegnai la mia prima casetta .
Quella sera, andando a letto, dimenticai di prepararmi la mia immaginaria cena da Barmecide10 a base di patate fritte, pane bianco e latte fresco con cui mi ero abituata a ingannare l’appetito insaziato: mi divertii invece immaginando figure che vedevo nell’oscurità, tutte opera delle mie mani: disegnai liberamente con la fantasia alberi e case, pittoresche rupi e rovine, greggi alla maniera di Cuyp, delicate pitture di farfalle svolazzanti su rose in boccio, uccelli che beccavano ciliege mature, nidi di scriccioli pieni di uova madreperlacee, circondati da rametti di edera novella.
Fantasticai anche di potere un giorno tradurre correntemente dal francese una piccola storia di Francia che Madame Pierrot mi aveva mostrato quel giorno stesso: ma il problema non fu risolto in modo soddisfacente prima che cadessi serenamente addormentata.
Con ragione Salomone disse: Meglio un piatto di legumi e l’amore che un bue ingrassato e l’odio.
Adesso non avrei scambiato Lowood e tutte le sue privazioni con Gateshead e tutta la sua magnificenza.
CAPITOLO IX Col sopraggiungere della primavera le privazioni, o meglio gli stenti, di Lowood diminuirono.
In realtà la primavera era già arrivata: finite le gelate invernali, le nevi si erano sciolte, il vento rigido era caduto.
I miei poveri piedi, piagati e gonfi fino a farmi zoppicare per la pungente aria di gennaio, cominciarono a guarire e a sgonfiarsi con la più mite brezza dell’aprile; la temperatura polare della notte e del mattino non ci gelava più il sangue nelle vene; adesso potevamo sopportare l’ora di ricreazione in giardino; a volte, nei giorni di sole, era perfino piacevole e allegra; e sulle aiuole brune crebbe un’erbetta che, rinnovandosi di giorno in giorno, suggeriva l’idea che la speranza la sfiorasse ogni notte lasciando al mattino sempre più chiare tracce dei suoi passi.
I fiori occhieggiarono tra le foglie: i bucaneve, i crochi, le auricole purpuree, le viole del pensiero dall’occhio dorato.
Nei pomeriggi del giovedì facevamo ora delle passeggiate e trovavamo sempre nuovi delicati fiori sbocciati ai margini della strada, sotto le siepi. Scoprii inoltre con gran gioia che fuori delle alte mura irte di punte del nostro giardino si stendeva un panorama dolcissimo, limitato solo dall’orizzonte, di nobili colline che circondavano una grande vallata verde e boscosa, un limpido ruscello con sassi neri e cascatelle scintillanti. Come appariva diverso quel panorama quando lo guardavo sotto il plumbeo cielo invernale, irrigidito nel gelo, ammantato di neve!
Quando le nebbie fredde come la morte vagavano sotto la spinta dei venti dell’est lungo quelle cime rosate e scivolavano giù a strati e a cumuli fino a confondersi con la foschia gelida del ruscello!
Lo stesso ruscello era allora un torrente torbido e impetuoso: tagliava in due il bosco che risuonava di un fragore rabbioso, spesso reso più intenso da raffiche di pioggia e turbini di nevischio; e gli alberi, lungo le sue sponde, erano solo una fila di scheletri.
Dopo l’aprile venne maggio: un maggio chiaro e luminoso; giornate di cielo azzurro, sereni rovesci di sole, dolci brezze da nord e da sud soffiarono per tutto il tempo.
E adesso la vegetazione era in pieno rigoglio; Lowood scioglieva le sue chiome: divenne tutta verde, tutta fiorita; i suoi grandi olmi, i frassini, le querce scheletrite ripresero la loro vita maestosa; le piante crebbero a profusione nei recessi del bosco; innumeri varietà di muschio riempirono le sue cavità; enormi distese di primule selvagge creavano strane chiazze luminose: vidi più volte il loro oro pallido raggiare nei luoghi in ombra come una polvere di tenera luce.
Godevo intensamente di tutte queste cose, libera, inosservata e quasi sempre sola: questa libertà e questa gioia inconsuete avevano un motivo a cui devo ora accennare.
Non ho forse descritto un luogo dove era piacevole abitare, un luogo ai piedi di una collina in mezzo a un bosco e sulle rive di un fiume?
Certo molto gradevole; ma se salubre o no è un’altra questione.
Quella valle boscosa in cui giaceva Lowood era un ricettacolo di nebbie e di miasmi provocati dalle medesime; che, con l’avanzare della primavera, si insinuarono nell’Orfanotrofio portando il tifo nelle aule e nei dormitori affollati: prima ancora che arrivasse il maggio, il collegio si trasformò in un ospedale.
La denutrizione e i raffreddori trascurati avevano predisposto al contagio la maggior parte delle allieve: quarantacinque ragazze su ottanta si ammalarono insieme.
Le lezioni vennero interrotte e la disciplina si allentò.
Le poche che continuarono a star bene ebbero una libertà quasi illimitata: l’autorità medica infatti insisteva sulla necessità di farle molto muovere per mantenerle in salute; e se anche fosse stato altrimenti, nessuno aveva la possibilità di badare a loro.
Le malate richiedevano continuamente le cure della signorina Temple: lei viveva nell’infermeria, allontanandosene solo per riposarsi qualche ora durante la notte.
Le insegnanti erano tutte prese nel far valige e altri preparativi necessari per la partenza delle ragazze abbastanza fortunate da avere amici o parenti disposti a toglierle dal centro del contagio.
Parecchie, già colpite, andavano a casa solo per morire; alcune morirono nel collegio e furono sepolte subito e senza cerimonie perché la natura del male non permetteva indugi.
Mentre la malattia e la morte erano ormai di casa a Lowood, mentre la tristezza e la paura serpeggiavano fra le sue mura, mentre per le stanze e i corridoi permaneva l’odore di ospedale, e con medicinali e pastiglie si tentava invano di arginare il diffondersi della mortalità, là fuori quel luminoso maggio splendeva senza nubi sulle colline e la verde boscaglia.
Anche il giardino era smagliante di fiori: le altee si erano sviluppate come alberi, i gigli, i tulipani e le rose erano in piena fioritura; i bordi delle aiuole erano ravvivati da statiche rosacee e da pratoline doppie color cremisi; le rose selvatiche emanavano, mattina e sera, il loro profumo di spezie e di mele; e tutti questi fragranti tesori erano inutili per la maggior parte degli ospiti di Lowood, se non per offrire ogni tanto un mazzo di fiori e foglie da mettere su una bara.
Ma io, e quelle che stavano bene, godevamo pienamente le bellezze del paesaggio e della stagione; ci lasciavano vagare per il bosco come zingare dalla mattina alla sera; facevamo quel che ci piaceva, andavamo dove volevamo e anche il trattamento era migliorato.
Adesso il signor Brocklehurst e la sua famiglia non venivano più a Lowood; l’amministrazione non era più meticolosamente controllata; l’arcigna economa se n’era andata, fuggita per la paura del contagio, e quella che le era succeduta, già direttrice del Dispensario di Lowton, non pratica delle abitudini della sua nuova residenza, si comportava con relativa generosità.
Inoltre vi erano meno allieve da nutrire; le malate mangiavano poco, le nostre scodelle erano più piene; quando non c’era tempo per preparare un pasto regolare, cosa che capitava spesso, ci davano un bel pezzo di pasticcio freddo o una grossa fetta di pane e formaggio che portavamo via con noi nel bosco, dove ognuna cercava il luogo che più le piaceva per mangiare splendidamente.
Il mio sedile favorito era una gran pietra liscia, bianca e asciutta, proprio nel mezzo del ruscello e che potevo raggiungere solo andando a guado nell’acqua, cosa che facevo a piedi nudi.
Era larga abbastanza per accogliere comodamente me e un’altra ragazza, che, a quel tempo, era la mia compagna preferita, una certa Mary Ann Wilson, una ragazzina acuta e riflessiva, che mi piaceva per la sua arguzia e originalità, e perché con lei mi sentivo a mio agio.
Maggiore di me di qualche anno, aveva una maggiore esperienza e poteva raccontarmi tante cose interessanti: con lei la mia curiosità era sempre appagata: considerava con indulgenza i miei errori, e non mi inibiva. Lei era portata a raccontare, io ad analizzare; a lei piaceva informare, a me chiedere; così potevamo stare facilmente insieme divertendoci molto, anche se la nostra amicizia non ci migliorava gran che.
E intanto dov’era Helen Burns?
Perché non trascorrevo con lei questi sereni giorni di libertà?
L’avevo forse dimenticata?
o ero così indegna da essermi stancata della sua preziosa compagnia?
Certo quella Mary Ann Wilson di cui ho parlato non era all’altezza della mia prima amica: poteva solo raccontarmi storie divertenti e scambiare con lei qualche pettegolezzo più o meno maligno, mentre, se ho detto il vero parlando di Helen, lei dava a chi poteva godere della sua conversazione il piacere di cose più elevate.
Sì, lettore, lo sapevo e lo sentivo: e sebbene sia una creatura imperfetta, con molti difetti e pochi meriti, non mi sono mai stancata di Helen Burns; né ho mai cessato di nutrire per lei un sentimento di affetto che così profondo, tenero e rispettoso mai ha animato il mio cuore.
E come potrebbe essere altrimenti, dato che Helen, sempre e in ogni circostanza, mi dimostrò un’amicizia serena e sicura non mai amareggiata dal cattivo umore né da nervosismi?
Ma adesso Helen era malata: da alcune settimane era stata portata in non so quale stanza del piano superiore e non la vedevo più.
Mi fu detto che non era nell’infermeria, insieme alle malate con la febbre, perché il suo male era tubercolosi e non tifo: e per tubercolosi, nella mia ignoranza, immaginavo qualche cosa di poco grave, che il tempo e le cure avrebbero certo guarito.
Fui confermata in questa idea dal fatto che, una o due volte, in pomeriggi di sole e particolarmente caldi, scese giù e fu accompagnata in giardino dalla signorina Temple; ma in queste occasioni non mi fu permesso di parlarle: la vidi solo dalle finestre dell’aula, e quasi non la riconobbi perché era tutta avvolta in scialli e stava seduta in distanza, sotto la veranda.
Una sera, al principio di giugno, mi ero trattenuta fino a tardi nel bosco con Mary Ann; come al solito ci eravamo separate dalle altre, ed eravamo andate lontano vagabondando: così lontano che ci eravamo perse. Ci fermammo a chiedere la strada in una capanna solitaria dove vivevano un uomo e una donna, che allevavano un branco di maiali quasi selvaggi nutrendoli con le ghiande del bosco. Quando tornammo, la luna era già sorta. Alla porta del giardino era fermo un cavallino che riconoscemmo per quello del medico.
Mary Ann mi fece notare che qualcuno doveva stare molto male se avevano mandato a chiamare il signor Bates a quell’ora.
Lei entrò; io rimasi fuori ancora pochi minuti per piantare nella mia aiuola un mazzo di radici che avevo strappato nel bosco temendo si appassissero a lasciarle all’aria fino al mattino.
Le piantai e poi indugiai ancora un poco: i fiori avevano un odore così delicato mentre cadeva la rugiada; era una serata così dolce, così serena, così calda; a nord c’erano ancora riflessi rossi, si annunciava un’altra così bella giornata per l’indomani, la luna spuntava con tanta maestà nel solenne oriente!
Notavo tutto ciò e ne godevo come può godere un bambino, quando mi venne un’idea che non avevo mai avuto: Che tristezza dover stare malati in un letto a quest’ora ed essere in pericolo!
È così bello questo mondo... deve essere terribile morire e dovere andare chissà dove.
E allora la mia mente fece il suo primo violento sforzo per capire quello che le era stato inculcato sul cielo e sull’inferno; e per la prima volta si ritrasse smarrita; per la prima volta guardandosi attorno vide soltanto abissi insondabili: sentiva un unico punto reale...
il presente; tutto il resto era una nube informe, una vuota profondità; e rabbrividì all’idea di vacillare e sprofondare nel caos. Mentre ero immersa in questi nuovi pensieri sentii aprire il portone; ne uscì il signor Bates seguito da un’infermiera.
Il signor Bates montò a cavallo e partì, e mentre lei stava per chiudere la porta, mi avvicinai di corsa.
Come sta Helen Burns?.
Molto male, rispose.
Il signor Bates è stato chiamato per lei?.
Sì.
E cosa ha detto?.
Che non rimarrà qui a lungo.
Questa frase, pronunciata il giorno prima, mi avrebbe solo suggerito che Helen stava per tornare nel Northumberland, a casa sua.
Non avrei mai e poi mai certo sospettato che stesse per morire; ma in quel momento lo capii subito!
La mia mente vide come in un bagliore improvviso che Helen Burns viveva i suoi ultimi giorni su questa terra e stava per esser chiamata nel mondo degli spiriti, se tale mondo esisteva.
Mi sentii sconvolta dall’orrore, poi provai una terribile pena, e il desiderio... la necessità di vederla, e chiesi in quale stanza si trovasse.
È nella stanza della signorina Temple, rispose l’infermiera.
Posso salire a parlarle?. Oh, no, bambina!
Non si può; e adesso è ora di rientrare; prenderete la febbre se state fuori con la rugiada. L’infermiera chiuse il portone; io entrai per l’ingresso laterale che portava all’aula scolastica: ero appena in tempo; battevano le nove e la signorina Miller stava chiamando le allieve per andare a letto. Circa due ore dopo, probabilmente verso le undici, non ero ancor riuscita ad addormentarmi.
Dall’assoluto silenzio del dormitorio capii che le mie compagne dovevano tutte dormire profondamente, mi alzai piano piano, infilai il vestito sopra la camicia da notte e, a piedi nudi, scivolai fuori per cercare la stanza della signorina Temple.
Era proprio all’altra estremità dell’edificio; ma conoscevo la strada; e il chiarore della luna nel limpido cielo estivo, entrando a tratti dalle finestre dei corridoi, mi permetteva di seguirla senza difficoltà.
Un odore di canfora e di aceto bruciato mi avvertì che mi avvicinavo all’infermeria: ne oltrepassai in fretta la porta temendo che l’infermiera, che vegliava tutta la notte, mi sentisse.
Ero atterrita dall’idea di essere scoperta e rimandata indietro; perché dovevo vedere Helen... dovevo abbracciarla prima che morisse... dovevo darle un ultimo bacio e scambiare con lei un’ultima parola.
Dopo aver disceso una rampa di scale, attraversato una parte del pianterreno e dopo aver aperto e richiuso due porte senza far rumore, raggiunsi un’altra rampa; salii e mi trovai di fronte alla stanza della signorina Temple. Una luce filtrava attraverso il buco della serratura e da sotto la porta; tutt’intorno c’era un profondo silenzio.
Mi avvicinai, trovai la porta appena socchiusa, probabilmente per fare entrare un po’ d’aria nel chiuso abitacolo della malattia.
Incapace di indugiare e piena di impazienza... con l’animo e i sensi scossi da una pena infinita... la spinsi e guardai dentro. I miei occhi cercavano Helen e temevano di incontrare la morte.
Accanto al letto della signorina Temple e quasi coperto dalle sue bianche tende, v’era un lettino.
Vidi i contorni di una forma sotto le coperte, ma il viso era nascosto dai drappeggi; l’infermiera con cui avevo parlato in giardino era addormentata su una poltrona; una candela dallo stoppino ormai lungo ardeva fiocamente sul tavolo.
La signorina Temple non si vedeva; seppi più tardi che era stata chiamata nell’infermeria per una malata in delirio.
Mi feci avanti, poi mi fermai a fianco del lettino, avevo già la mano sulla tenda ma preferii parlare prima di sollevarla.
Indietreggiavo davanti all’orrore di vedere un cadavere.
Helen!, mormorai piano, sei sveglia?.
Lei si mosse, tirò indietro la tenda, e io vidi il suo volto pallido, emaciato, ma sereno: sembrava così poco mutata che i miei timori svanirono in un attimo.
Sei proprio tu, Jane?, domandò con la sua mite voce.
Oh!, pensai, non sta per morire; si sono sbagliati; se stesse per morire non potrebbe parlare e avere un aspetto così tranquillo.
Mi avvicinai al suo lettino e la baciai; la sua fronte era gelata, le sue guance fredde e smagrite, e così pure le mani e i polsi; ma lei sorrideva come un tempo.
Perché sei venuta, Jane?
Sono le undici passate; le ho sentite suonare qualche minuto fa.
Sono venuta a vederti, Helen; ho sentito che sei molto malata e non potevo prender sonno se prima non ti avessi parlato.
Allora sei venuta per dirmi addio; probabilmente sei arrivata appena in tempo.
Stai per partire, Helen?
Torni a casa?.
Sì, alla mia casa eterna...
la mia ultima casa. No, no, Helen!.
Mi interruppi angosciata.
Mentre cercavo di inghiottire le lacrime, Helen fu colta da un accesso di tosse, che tuttavia non svegliò l’infermiera; quando cessò rimase per qualche minuto spossata; poi mormorò: Jane, hai i piedi nudi, sdraiati e copriti con la mia trapunta.
Obbedii: lei mi mise la braccia al collo e io mi rannicchiai presso di lei.
Dopo un lungo silenzio, Helen riprese sempre in un sussurro: Sono molto felice, Jane; e quando saprai che sarò morta, dovrai rimanere serena e non rattristarti: non c’è niente per cui ci si debba rattristare.
Tutti dobbiamo morire un giorno, e il male che mi porta via non è doloroso: è mite e lento: la mia anima è in pace.
Non lascio nessuno che mi rimpiangerà molto: ho solo mio padre, che si è risposato da poco e non sentirà la mia mancanza.
Morendo giovane eviterò grandi sofferenze.
Io non avevo qualità né virtù per andar molto avanti nel mondo: non avrei fatto che errori.
Ma dove stai per andare, Helen?
Puoi vederlo?
Lo sai?.
Io credo; io ho fede: vado da Dio.
Dove è, Dio?
Che cosa è, Dio?.
Colui che ha creato me e te, e che non distruggerà mai quello che ha creato.
Io mi rimetto in tutto alla sua potenza e confido interamente nella sua bontà: conto le ore finché giunga quella decisiva che mi condurrà a Lui e me Lo rivelerà.
Dunque, Helen, sei sicura che esiste il cielo e che le nostre anime potranno raggiungerlo quando moriremo?.
Sono sicura che vi è un futuro; credo che Dio sia buono; posso affidare a Lui la parte immortale di me stessa senza alcuna apprensione.
Dio è il mio padre; Dio è il mio amico: io Lo amo e credo che Egli ami me.
E ti rivedrò, Helen, dopo la morte?.
Verrai nello stesso mondo di felicità: sarai ricevuta da quello stesso padre potente e universale, non aver dubbi, cara Jane.
Feci ancora domande, ma solo entro di me.
Dov’è questo mondo?
Esiste?.
E strinsi più forte le braccia attorno a Helen; mi sembrava più cara che mai, avevo l’impressione di non potere lasciarla partire.
Giacevo col volto nascosto nel cavo della sua spalla; adesso lei mi diceva in tono dolcissimo: Come mi sento bene!
Quest’ultimo accesso di tosse mi ha un po’ stancata; credo di poter dormire; ma non lasciarmi, Jane; mi piace sentirti vicina.
Starò con te, cara Helen: nessuno mi porterà via.
Sei al caldo?.
Sì.
Buona notte, Jane.
Buona notte, Helen.
Mi baciò, la baciai e ci addormentammo insieme.
Quando mi svegliai era giorno: mi aveva destato un movimento insolito; guardai; ero nelle braccia di qualcuno; l’infermiera mi sosteneva riportandomi lungo il corridoio verso il dormitorio.
Non fui sgridata per aver lasciato il mio letto; avevano altro da pensare; non mi diedero allora alcuna spiegazione a tutte le domande che feci; ma un paio di giorni dopo seppi che la signorina Temple, tornando nella sua stanza verso l’alba, mi aveva trovata nel lettino, il volto contro la spalla di Helen Burns, le braccia strette al suo collo.
Io ero addormentata e Helen era... morta.
La sua tomba è nel cimitero di Brocklebridge: per quindici anni dopo la sua morte rimase coperta solo da un piccolo tumulo erboso; ma adesso una lapide di marmo grigio segna quel luogo con inciso il suo nome e la parola Resurgam.
CAPITOLO X Fin qui ho ricordato, con molti particolari, gli avvenimenti della mia insignificante esistenza: ai primi dieci anni della mia vita ho dedicato quasi altrettanti capitoli.
Ma questa non vuole essere una regolare autobiografia: mi sentirò in dovere di ricorrere alla memoria solo quando saprò che le sue risposte avranno un qualche interesse; passerò dunque quasi sotto silenzio uno spazio di otto anni: saranno necessarie solo poche righe per stabilire un legame.
Quando le febbri tifoidee ebbero compiuto la loro opera devastatrice a Lowood, a poco a poco scomparvero; ma non prima che la loro violenza e il numero delle vittime avessero attirato sul collegio l’attenzione del pubblico.
Fu condotta un’inchiesta sull’origine di quell’epidemia e, via via, vennero alla luce vari fatti che suscitarono al massimo lo sdegno generale.
La natura insalubre del luogo; la qualità e la quantità del cibo dato alle bambine; l’acqua inquinata usata per la sua preparazione; l’inadeguatezza degli abiti e la cattiva sistemazione delle allieve furon tutte cose messe in chiaro e la scoperta portò a un risultato umiliante per il signor Brocklehurst, ma benefico per l’istituzione.
Varie personalità ricche e generose della contea sottoscrissero generosamente per la costruzione di un edificio più adatto e meglio situato; vennero redatti nuovi regolamenti; furono introdotti miglioramenti nel vitto e nel vestiario; i fondi del collegio vennero affidati all’amministrazione di un comitato.
Il signor Brocklehurst, che per la sua ricchezza e la sua parentela non poteva essere messo da parte, mantenne la carica di amministratore; ma fu aiutato nell’adempimento dei suoi doveri da persone di mente molto più aperta e più umana: anche la sua carica di ispettore fu divisa con uomini che sapevano conciliare la ragionevolezza con il rigore, il benessere con l’economia, la carità con la giustizia.
Il collegio così migliorato divenne in breve tempo un’istituzione veramente utile e nobile.
Io rimasi ospite delle sue mura, dopo la sua trasformazione, per otto anni: sei come allieva e due come insegnante; e in queste due funzioni posso testimoniare del suo valore e della sua importanza.
Durante quegli otto anni la mia vita trascorse sempre uguale: ma non infelice perché non rimasi inattiva.
Avevo a portata di mano i mezzi per procurarmi un’eccellente educazione; il profondo interesse per certi studi e il desiderio di eccellere in tutti, insieme al piacere di riuscir gradita alle mie insegnanti, specialmente a quelle che amavo, mi stimolavano: mi valsi pienamente di tutti i vantaggi che mi erano offerti.
A un certo momento fui l’allieva migliore della prima classe: poi ebbi l’incarico di insegnante e lo assolsi con zelo per due anni: ma al termine di questo periodo avvenne in me un mutamento.
La signorina Temple, nonostante tutti i cambiamenti, aveva fin allora continuato a essere la direttrice del collegio: al suo insegnamento dovevo la parte migliore di tutto ciò che avevo imparato, la sua compagnia e la sua amicizia erano state la mia gioia costante; era stata per me una madre, una guida e, da ultimo, una collega.
In questo periodo si sposò, partì con suo marito per una contea lontana, e di conseguenza fu perduta per me.
Dal giorno che mi lasciò non mi sentii più la stessa: con lei se n’erano andati tutti i sentimenti più sicuri, tutti quei riferimenti che, in qualche modo, avevano fatto di Lowood la mia casa.
Avevo assimilato da lei qualche cosa della sua natura e del suo comportamento: c’era più ordine nei miei pensieri, riuscivo a controllare meglio i sentimenti.
Avevo accettato di obbedire al dovere e all’ordine; ero tranquilla; credevo di essere contenta: agli occhi degli altri, e in genere anche ai miei, apparivo un carattere disciplinato e sottomesso.
Ma il destino, sotto forma del reverendo Nasmyth, venne tra me e la signorina Temple: la vidi, nel suo abito da viaggio, montare sulla diligenza poco dopo la cerimonia nuziale; seguii con lo sguardo la vettura risalire il colle e scomparire al di là; poi mi ritirai nella mia stanza e passai in solitudine la maggior parte della mezza giornata di vacanza concessaci per l’occasione.
Per tutto il tempo non feci che camminare per la camera.
Credevo di pensar solo a ciò che avevo perduto e al modo con cui ripararvi; ma quando arrivai alla conclusione, guardandomi attorno, mi accorsi che il pomeriggio era trascorso ed era già sera inoltrata; scoprii che nel frattempo avevo subito un processo di trasformazione: la mia mente aveva lasciato cadere tutto ciò che avevo preso in prestito dalla signorina Temple o meglio ella si era portata via quella serena atmosfera che avevo potuto respirare accanto a lei e adesso ero tornata nel mio elemento e cominciavo a sentire l’impulso di antiche emozioni.
Non si trattava di non aver più un sostegno, ma piuttosto era venuto a mancare il motivo: non tanto la possibilità di essere serena, ma piuttosto non c’era più ragione per quella serenità.
Per alcuni anni il mio mondo si era limitato a Lowood: le sue regole e i suoi sistemi avevano costituito tutta la mia esperienza; adesso mi rendevo conto che il vero mondo era immenso, e che un incredibile campo di speranze, di paure, di sensazioni esaltanti e anche pericoli attendeva coloro che avevano il coraggio di uscire in quella vasta distesa per cercare il vero senso della vita.
Mi avvicinai alla finestra, l’aprii e guardai fuori.
Le due ali del fabbricato, il giardino, la cinta di Lowood, le colline all’orizzonte.
Il mio sguardo sorvolò tutto e si fermò sulle cose più lontane: le cime azzurre: erano quelle che io anelavo a valicare; tutto ciò che rimaneva entro i loro confini di rocce e di eriche sembrava una prigione, un esilio.
Seguii con lo sguardo la strada bianca che girava ai piedi di un monte e scompariva in una gola fra due colline; come avrei voluto seguirla!
Rievocai il tempo in cui avevo percorso quella stessa strada in diligenza; ricordai di avere disceso quella stessa collina all’ora del tramonto; sembrava che fosse passato un secolo dal giorno in cui ero arrivata per la prima volta a Lowood, e da allora non l’avevo più lasciato.
Avevo trascorso tutte le mie vacanze in collegio: la signora Reed non mi aveva mai chiamato a Gateshead; né lei né nessuno della sua famiglia era mai venuto a farmi visita.
Non avevo mai avuto notizia per lettera o a voce del mondo di fuori: regole di scuola, doveri di scuola, abitudini di scuola, e idee, voci, volti, frasi, consuetudini, preferenze e antipatie di scuola eran tutto ciò che conosco dell’esistenza.
E adesso sentivo che tutto ciò non poteva bastare; avevo avvertito la noia di otto monotoni anni in un solo pomeriggio.
Desideravo la libertà, agognavo la libertà e mi misi a pregare per ottenere la libertà: ma la mia preghiera parve disperdersi nel vento che in quel momento soffiava leggero. La lasciai andare e supplicai con più umiltà solo una possibilità di cambiamento: anche questa richiesta sembrò dissolversi nell’infinito; Allora, gridai disperata, mi sia almeno concessa una nuova servitù!.
La campana suonò per la cena e io scesi.
Fino all’ora di andare a letto non riuscii a riprendere la catena interrotta delle mie riflessioni e anche allora l’insegnante che occupava la mia stessa stanza mi distolse dai pensieri cui ero ansiosa di tornare con un profluvio di note chiacchiere.
Come desideravo che il sonno la facesse tacere!
Mi sembrava che, se avessi potuto tornare all’idea che mi era venuta in mente per ultima mentre ero alla finestra, qualche ispirazione sarebbe giunta a risollevarmi.
Infine la signorina Gryce cominciò a russare; era un donnone del Welsh, e fin allora avevo considerato le sue consuete armonie nasali soltanto come un disturbo; quella notte salutai con soddisfazione le prime note profonde: non avrei più avuto interruzioni; la mia idea, quasi cancellata, subito riprese vita.
Una nuova servitù! C’è qualche cosa di reale in questo, dicevo .
So che c’è, perché la parola non suona affatto gradita; non è davvero come Libertà, Esultanza e Gioia: suoni certo piacevoli, ma non altro che suoni per me, e così vuoti e fugaci che sarebbe solo una perdita di tempo rifletterci sopra.
Ma Servitù!
Questo deve essere un fatto reale.
E servire si può: io ho servito qui per otto anni; adesso tutto quello che desidero è di andare a servire altrove.
Posso riuscirci con la mia sola volontà?
La cosa è possibile? Sì, sì...
la meta non è soltanto difficile; se avessi solo un cervello abbastanza vivace per trovare il modo di realizzarla!.
Mi sedetti sul letto per vivificare il suddetto cervello: faceva freddo; mi coprii le spalle con uno scialle e poi ripresi a pensare con tutte le mie forze.
Che cosa mi occorre?
Un nuovo posto, una casa nuova, tra facce nuove e in nuove condizioni di vita: ho bisogno di questo perché è inutile cercare qualche cosa di meglio.
Come si fa a trovare una nuova sistemazione?
Suppongo che ci si rivolga agli amici: io, amici, non ne ho.
Ma tanti altri non hanno amici, e devono darsi d’attorno per proprio conto e arrangiarsi da soli; come fanno?.
Non lo sapevo: non c’era una risposta; ordinai allora al mio cervello di trovare una soluzione, e subito.
Si mise a lavorare e lavorare più intensamente: sentivo il sangue battermi alle tempie; ma per circa un’ora mi dibattei in un caos senza che i miei sforzi raggiungessero alcun risultato.
Febbricitante per quella inutile fatica, mi alzai e feci un giro per la stanza; tirai la tenda, guardai qualche stella, ebbi un brivido di freddo e tornai a infilarmi nel letto.
Certo, durante la mia assenza, una fata benigna aveva lasciato cadere sul mio cuscino l’ispirazione richiesta; perché, appena mi fui coricata, naturalmente e senza sforzo mi venne in mente: Quelli che cercano un impiego mettono annunci: devi mettere un annuncio sul Messaggero di....
In che modo?
Non so niente di annunci.
Adesso le risposte venivano facili e pronte: Devi mettere l’annuncio e il denaro necessario in una busta diretta all’editore del Messaggero: devi portarlo, alla prima occasione, alla posta di Lowton; le risposte dovranno essere dirette a J.E.
presso quell’ufficio postale; circa una settimana dopo avere spedito la lettera devi andare a vedere se è arrivata qualche risposta e agire in conseguenza. Considerai più volte questo progetto; la mia mente lo assimilò: lo vidi in una forma chiara e pratica: mi sentii soddisfatta e mi addormentai.
Alle prime luci ero in piedi: il mio annuncio era già stato scritto, messo in busta e indirizzato prima che suonasse la campana dell’inizio delle lezioni; diceva: Una signorina abituata all’insegnamento desidera trovare un posto presso una famiglia privata con bambini al di sotto di quattordici anni .
È qualificata a insegnare le normali materie per una buona educazione inglese, compresi il francese, il disegno e la musica .
Indirizzare J.E., Ufficio postale di Lowton, Contea di....
Questo documento restò chiuso per tutto il giorno nel mio cassetto: dopo il tè chiesi alla nuova direttrice il permesso di andare a Lowton per qualche piccola commissione per me e per un paio di colleghe; il permesso mi venne immediatamente accordato, e partii.
C’erano due miglia di strada e la sera era umida, ma le giornate erano ancora lunghe; visitai un paio di negozi, impostai la lettera e tornai sotto una pioggia dirotta ma con il cuore leggero. La settimana che seguì mi sembrò eterna: giunse comunque alla fine, come tutto ciò che è sotto il sole, e ancora una volta, al termine di una bella giornata d’autunno, mi trovai avviata per la strada di Lowton.
Una passeggiata pittoresca, sia detto per inciso: seguivo le rive del ruscello attraverso le dolci curve della vallata: ma quel giorno pensavo più alle lettere che potevano attendermi o meno nel piccolo villaggio a cui ero diretta, che alle bellezze della natura.
In questa occasione avevo preso il pretesto di dover farmi prendere le misure per un paio di scarpe; così sbrigai per prima cosa questa faccenda e poi mi avviai per la tranquilla e pulita stradina che conduceva dal calzolaio all’ufficio postale.
Lo dirigeva una vecchia signora che reggeva sul naso occhiali di corno e calzava mezzi guanti neri.
Vi sono lettere per J.E.?, domandai.
Mi scrutò al di sopra degli occhiali e poi aprì e frugò a lungo in un cassetto: così a lungo che le mie speranze cominciarono a venir meno.
Infine, dopo aver tenuto un plico davanti alle sue lenti per quasi cinque minuti, me lo porse attraverso il banco accompagnando il gesto con un’altra occhiata inquisitrice e diffidente: era per J.E.
Solo questa?, domandai.
Non ce ne sono altre, rispose; io me la misi in tasca e tornai verso casa: non potevo aprirla subito: i regolamenti mi costringevano a essere di ritorno per le otto ed erano le sette e mezzo.
Al mio arrivo vari compiti mi attendevano: dovevo assistere le allieve durante la loro ora di studio; poi toccava a me quella sera leggere le preghiere e sorvegliare le ragazze mentre andavano a letto; infine cenai con le insegnanti.
Anche quando finalmente mi ritirai per la notte, l’inevitabile signorina Gryce mi impose la sua compagnia: avevamo solo un pezzettino di candela nel candeliere e io temevo che si sarebbe consumato tutto prima che lei si mettesse tranquilla; per fortuna, tuttavia, la cena piuttosto pesante produsse su di lei un effetto soporifico: russava già prima che avessi finito di svestirmi.
Rimaneva ancora un pollice di candela: tirai fuori la lettera: il sigillo recava un’iniziale, F; lo spezzai; il contenuto era breve. Se J.E., che ha messo un annuncio sul Messaggero di...
giovedì scorso, possiede i requisiti menzionati, e se è in condizione di dare soddisfacenti referenze quanto al carattere e alla competenza, può esserle offerto un posto in una casa in cui vi è una sola allieva, una bambina sotto i dieci anni, e dove lo stipendio è di trenta sterline l’anno.
J.E.
è pregata di inviare referenze, nome, recapito e ogni particolare necessario all’indirizzo: Signora Fairfax, Thornfield, presso Millcote, Contea di....
Esaminai a lungo la lettera: lo scritto era antiquato e piuttosto incerto, tipico di una vecchia signora.
Questo mi rassicurò: avevo una segreta paura che, agendo così di mia testa e senz’altra guida, corressi il rischio di cacciarmi in qualche imbroglio; e, soprattutto, desideravo che il risultato dei miei tentativi fosse rispettabile, come si deve, en règle.11 Adesso mi rendevo conto che una vecchia signora era un elemento tutt’altro che disprezzabile nella faccenda che mi interessava.
Signora Fairfax! La vedevo in abito nero e cuffia da vedova; fredda, forse, ma civile, un modello di antica rispettabilità inglese.
Thornfield!
Questo era, senza dubbio, il nome della casa: un luogo pulito e ordinato, ne ero sicura, sebbene non riuscissi, malgrado i miei sforzi, a farmi un’idea precisa della costruzione. Millcote nella Contea di...; radunai tutti i miei ricordi della carta d’Inghilterra; sì, le vedevo, la Contea e la città.
La Contea di...
era una settantina di miglia più vicina a Londra di quella, lontanissima, in cui risiedevo adesso: e questo mi sembrava un elemento a favore.
Ero ansiosa di andare là dove vi fosse vita e movimento: Millcote era una grande città industriale sulle rive dell’A..., certo una città molto attiva: tanto meglio: sarebbe stato almeno un cambiamento completo.
Non che la mia fantasia fosse molto attratta dall’idea di lunghe ciminiere e di nubi di fumo... ma, pensavo, Thornfield sarà probabilmente un bel po’ fuori della città. A questo punto la candela sgocciolò e lo stoppino si spense.
Il giorno dopo feci nuovi passi; non potevo tener segreti più a lungo i miei progetti: dovevo comunicarli ad altri per assicurare la loro riuscita.
Chiesi e ottenni un’udienza presso la direttrice durante l’ora di ricreazione, le dissi di avere la prospettiva di una nuova sistemazione in cui lo stipendio sarebbe stato il doppio di quello che ricevevo ora ; e la pregai di voler parlare per me della cosa al signor Brocklehurst o a qualcuno del comitato, informandosi anche se mi avrebbero concesso di citarli nelle referenze.
Lei acconsentì gentilmente ad agire da intermediaria.
Il giorno dopo parlò con il signor Brocklehurst, il quale fece notare che bisognava anche scrivere alla signora Reed, la mia diretta tutrice.
Fu dunque inviato un biglietto a quella signora, la quale rispose che potevo fare quello che volevo: da tempo aveva rinunciato a ogni intervento nelle mie faccende.
Questa risposta fece il giro del comitato e alla fine, dopo un noiosissimo ritardo, mi fu data formale licenza di migliorare la mia condizione se lo potevo, con l’assicurazione, per di più, che, essendomi sempre comportata bene a Lowood, sia come allieva, che come insegnante, mi sarebbe stato rilasciato senz’altro un certificato di buona condotta e di abilità firmato dagli ispettori dell’istituto.
Ricevetti questo certificato entro un mese circa, ne mandai una copia alla signora Fairfax ed ebbi da lei una risposta nella quale si dichiarava soddisfatta e fissava di lì a quindici giorni la data della mia assunzione come istitutrice in casa sua.
Iniziai dunque i preparativi: i quindici giorni passarono in fretta.
Non avevo un guardaroba molto fornito, sebbene adeguato alle mie esigenze; e l’ultimo giorno bastò per fare il baule: lo stesso che avevo portato con me otto anni prima da Gateshead.
Fu legato, e il suo cartello venne incollato.
Entro una mezz’ora il corriere sarebbe venuto a prelevarlo per portarlo a Lowton, mentre io mi sarei recata là nelle prime ore del mattino seguente per prendere la diligenza.
Avevo spazzolato il mio abito nero da viaggio, preparato il cappello, i guanti e il manicotto; guardai in tutti i cassetti per assicurarmi di non aver dimenticato nulla; e adesso, non avendo più niente da fare, mi misi a sedere cercando di restare tranquilla.
Ma non potevo; sebbene fossi stata in piedi tutto il giorno, non riuscivo a star ferma un istante; ero troppo eccitata.
Quella notte si sarebbe chiusa una fase della mia vita e un’altra se ne sarebbe aperta al mattino: non avrei certo dormito nell’intervallo; dovevo restare in una vigile attesa finché il mutamento si fosse compiuto.
Signorina, mi disse una domestica incontrandomi nel corridoio dove vagavo come un’anima in pena, al piano inferiore c’è una persona che desidera vedervi.
È certo il corriere, pensai, e corsi giù senza chiedere altro.
Mentre passavo davanti alla porta socchiusa del parlatorio, o sala di riunione per le insegnanti, per andare in cucina, qualcuno ne uscì correndo: È lei, ne sono sicura!
L’avrei riconosciuta dappertutto!, gridò quella persona fermandomi e afferrandomi la mano.
Guardai: vidi una donna abbigliata come una domestica ben vestita, matronale anche se ancor giovane; il suo aspetto era molto piacevole con gli occhi e i capelli neri e la carnagione rosata. Ebbene, chi sono?, mi domandò con una voce e un sorriso che mi parve di riconoscere; penso che non mi avrete dimenticata del tutto, signorina Jane!.
Un attimo dopo l’abbracciavo e baciavo freneticamente: Bessie!
Bessie!
Bessie!, era l’unica parola che riuscissi a dire; lei un po’ rideva e un po’ piangeva, e insieme entrammo nel parlatorio.
Presso il fuoco c’era un bambinetto di tre anni, in giubba di panno scozzese e calzoncini.
È il mio bambino, disse subito Bessie.
Allora vi siete sposata, Bessie?.
Sì, quasi da cinque anni con Robert Leaven, il cocchiere; e oltre Bobby ho anche una bambina, che ho chiamato Jane.
E non vivete più a Gateshead?.
Abito nella portineria: il vecchio portiere se n’è andato.
Bene, e come stanno tutti gli altri?
Raccontatemi tutto su di loro, Bessie; ma prima mettetevi a sedere; e, Bobby, vieni qui sulle mie ginocchia, vuoi?.
Ma Bobby preferì sedersi su quelle di sua madre.
Non siete diventata molto alta, signorina Jane, e nemmeno molto robusta, continuò la signora Leaven.
Direi che non vi hanno mantenuta molto bene, in collegio: la signorina Reed vi supera di tutta la testa e la signorina Georgiana è grossa il doppio di voi.
Immagino che Georgiana sia molto bella, non è vero, Bessie?.
Molto.
L’inverno scorso è andata a Londra con la mamma, e là tutti la ammiravano; un giovane lord se ne è innamorato, ma i parenti di lei erano contrari al matrimonio; e allora che cosa credete che abbiano fatto?
Lui e la signorina Georgiana hanno pensato di fuggire; ma sono stati scoperti e fermati. È stata la signorina Reed a scoprirli: credo che fosse invidiosa; e adesso lei e la sorella vivono come cane e gatto: non fanno che litigare. E che ne è di John Reed?. Oh, non si comporta come sua madre vorrebbe.
È andato in collegio ed è stato bocciato, credo che si dica così; e poi i suoi zii volevano che studiasse legge per diventare avvocato: ma è un giovane così dissoluto che credo non riusciranno a far di lui niente di buono.
Che aspetto ha?.
È molto alto: alcuni lo considerano un bel giovane; ma ha delle labbra così grosse!.
E la signora Reed?.
La signora è ingrassata e all’aspetto sta abbastanza bene, ma credo che non sia serena: la condotta del signor John non le piace...
spende un mucchio di denaro. È lei che vi ha mandato qui, Bessie?.
No, per il vero; ma è tanto tempo che volevo vedervi, e quando ho saputo che era arrivata una vostra lettera e che stavate per andare in un’altra contea, ho pensato che dovevo decidermi e venire a trovarvi prima che andaste troppo lontano.
Temo di avervi dato una delusione, Bessie.
Lo dissi ridendo: mi ero accorta che lo sguardo di Bessie esprimeva rispetto, ma non molta ammirazione.
No, signorina Jane, non è proprio così: siete abbastanza graziosa; sembrate una vera signora, ed è proprio quello che mi aspettavo da voi: da bambina non eravate una bellezza.
Sorrisi alla sincera risposta di Bessie; sentivo che era giusta, ma confesso che non ero del tutto indifferente al suo significato: a diciotto anni per lo più si desidera piacere, e la convinzione di non possedere un aspetto esteriore conforme a questo desiderio ispira tutto fuorché soddisfazione.
Però credo che siate intelligente, proseguì Bessie per consolarmi.
Cosa sapete fare?
Sapete suonare il piano?.
Un po’.
C’era un pianoforte nella stanza; Bessie andò ad aprirlo e mi pregò di sedermi e di farle sentire qualche cosa: io suonai un paio di valzer ed ella ne fu estasiata.
Le signorine Reed non sanno suonare così bene!, disse esultante.
Ho sempre detto che le avreste superate negli studi; e sapete disegnare?.
Quello sul caminetto è un mio dipinto.
Era un paesaggio ad acquarello, che avevo regalato alla direttrice in segno di riconoscenza per la sua gentile mediazione fra me e il comitato: lei lo aveva messo in cornice e sotto vetro.
È proprio bello, signorina Jane!
Bello come quelli che dipinge il maestro di disegno delle signorine Reed, e lasciamo stare le signorine, che non saprebbero fare niente di simile.
E avete imparato il francese?.
Sì, Bessie, lo so leggere e parlare. E sapete ricamare su mussola e canovaccio?.
Sicuro.
Oh, signorina Jane!
Sapevo che sareste diventata una vera signora: andrete avanti, poco importa se i vostri parenti si faranno vivi o no.
Avete avuto notizie della famiglia di vostro padre, gli Eyre?.
Mai.
Be’, sapete, la signora ha sempre sostenuto che erano poveri e di modesta condizione: poveri magari lo saranno, ma credo siano persone distinte come i Reed; un giorno, circa sette anni fa, un certo signor Eyre venne a Gateshead e chiese di voi; la signora gli disse che eravate in collegio, a cinquanta miglia di lì, ed egli parve molto deluso, perché non poteva trattenersi: stava per partire per un paese straniero e la nave salpava da Londra entro un paio di giorni.
Aveva proprio l’aria di un gentiluomo, e penso che fosse il fratello di vostro padre.
Dove stava andando, Bessie?.
In un’isola lontana mille miglia, dove fanno il vino...
Il maggiordomo me lo disse.... Madera?, suggerii. Sì, ecco... è proprio quel nome. E così se ne andò?.
Sì, si fermò solo qualche minuto: la signora fu molto arrogante con lui; e in seguito lo chiamò vile mercante.
Il mio Robert crede che fosse un mercante di vino. È probabile, risposi; o forse un impiegato o un agente di un mercante di vino.
Bessie e io chiacchierammo per più di un’ora dei vecchi tempi, e poi lei dovette lasciarmi: la vidi ancora per pochi minuti il mattino dopo a Lowton, mentre aspettavo la diligenza.
Infine ci separammo sulla porta dello Stemma dei Brocklehurst: ognuna prese la sua strada: Bessie si avviò lungo il ciglio della valle di Lowood per andare incontro alla diligenza che l’avrebbe riportata a Gateshead, io salii sulla vettura che doveva condurmi verso nuovi doveri e una nuova vita in luoghi sconosciuti nei pressi di Millcote.
CAPITOLO XI Un nuovo capitolo in un romanzo è qualche cosa di simile a una nuova scena in un’opera teatrale; e, quando alzo questa volta il sipario, lettore, devi immaginarti una stanza nell’albergo di re Giorgio a Millcote, con tappezzerie a grandi disegni sul muro come tutte le stanze di albergo; stesso tappeto, stesso mobilio, stesse suppellettili sulla mensola del caminetto, stesse stampe alle pareti, compreso un ritratto di Giorgio III, un altro del Principe di Galles e una rappresentazione della morte di Wolfe.
12 Tutto questo puoi vederlo alla luce di una lampada a olio pendente dal soffitto e a quella di un bel fuoco presso il quale io sono seduta in mantello e cappello; il manicotto e l’ombrellino sono sulla tavola, e io sto cercando al calore della fiamma di liberarmi dal torpore e dal gelo che sento nelle ossa dopo essere stata esposta per sedici ore ai rigori di una giornata di ottobre: ho lasciato Lowton alle quattro del mattino e l’orologio municipale di Millcote sta giusto adesso battendo le otto di sera.
Lettore, sebbene ti appaia comodamente sistemata, non sono affatto tranquilla entro di me.
Pensavo che alla fermata della diligenza ci fosse qualcuno ad attendermi; e, scendendo i gradini di legno della pedana posta per mia comodità, mi ero guardata ansiosamente intorno aspettandomi di udir pronunciare il mio nome e di veder la sagoma di una carrozza in attesa di portarmi a Thornfield.
Ma non c’era nessuno e quando domandai a un cameriere se era venuto qualcuno a chiedere di una certa signorina Eyre, mi rispose di no: non mi restava dunque nient’altro che chiedere l’indirizzo di una stanza privata: ed eccomi qui ad aspettare tormentata da dubbi e da timori di ogni sorta.
È una sensazione molto strana, per chi è giovane e inesperto, sentirsi assolutamente soli, senza alcuna possibilità di comunicare, con l’incertezza di poter raggiungere il luogo a cui eravamo diretti e impediti da mille ostacoli di tornare a quello che avevamo lasciato.
Il fascino dell’avventura e l’orgoglio attenuano ed eccitano questa sensazione; ma alla fine lo sgomento ha il sopravvento; e la paura mi travolse quando dopo mezz’ora mi trovavo ancora sola.
Pensai di suonare il campanello.
Nelle vicinanze c’è un luogo chiamato Thornfield?, chiesi al cameriere che rispose alla chiamata.
Thornfield?
Non so, signora; chiederò al bar. Scomparve ma riapparve subito.
Il vostro nome è Eyre, signorina?.
Sì.
C’è qui una persona che vi attende.
Balzai in piedi, presi il manicotto e l’ombrello e mi affrettai per il corridoio; un uomo era in piedi presso la porta aperta, e nella strada alla luce di un fanale intravidi una carrozza a un solo cavallo.
Immagino che questo sia il vostro bagaglio, disse l’uomo, in tono sbrigativo, indicando il mio baule nel corridoio.
Sì.
Lo issò sul veicolo, che era una specie di calesse, e io salii; prima che chiudesse lo sportello gli chiesi quanto era distante Thornfield.
Un viaggetto di sei miglia.
E quanto impiegheremo?.
Circa un’ora e mezza.
Chiuse lo sportello, si arrampicò sul suo sedile, fuori, e partimmo.
Si procedeva lentamente e io avevo tutto il tempo di riflettere; ero contenta di essere giunta finalmente quasi alla fine del mio viaggio; e, abbandonata nella comoda, anche se poco elegante, vettura, meditavo a mio agio.
A giudicare, pensavo, dal domestico e dalla carrozza, la signora Fairfax non deve essere molto mondana: tanto meglio; ho vissuto una sola volta con gente che si dava delle arie e sono stata molto infelice.
Chissà se vive sola con questa ragazzina; se è così e se è appena un po’ affabile, potrò certo andare d’accordo con lei; farò del mio meglio; peccato che fare del proprio meglio non sempre dia buoni risultati.
A Lowood, per vero, ho preso questa decisione, la ho mantenuta e sono riuscita a farmi apprezzare; ma con la signora Reed ricordo che il mio meglio fu sempre respinto sdegnosamente.
Prego Dio che la signora Fairfax non si riveli una seconda signora Reed; ma se così fosse, nessuno mi costringerà a stare con lei!
Per male che vada potrò sempre ricorrere a un altro annuncio.
Mi domando quanta strada c’è ancora da fare.
Abbassai il vetro e guardai fuori; Millcote era dietro di noi; dalle luci sembrava un luogo piuttosto importante, molto più vasto di Lowton. Adesso, per quanto potessi vedere, stavamo attraversando una specie di borgata; ma le case erano un po’ dappertutto; mi resi conto che la regione era molto diversa da Lowood, più popolata e meno pittoresca; più interessante e meno romantica. Le strade erano fangose, la notte buia.
Il mio vetturale lasciò andare al passo il cavallo per tutto il percorso, e credo proprio che l’ora e mezza si estendesse a un paio di ore buone; infine si voltò e disse: Non siamo più molto lontani da Thornfield, adesso.
Guardai ancora fuori: stavamo oltrepassando una chiesa; la sua torre bassa e tozza si stagliava contro il cielo; la campana batté un quarto; vidi anche, sul fianco di una collina, una piccola galassia di luci, che indicava un borgo o un villaggio.
Dopo circa dieci minuti l’uomo scese e aprì un cancello; passammo e udii il battente chiudersi dietro di noi.
Risalimmo lentamente un viale e giungemmo alla lunga facciata di una casa: la luce di una candela brillava attraverso le tendine di una finestra a ogiva; tutte le altre erano buie.
La carrozza si fermò davanti al portone; una domestica lo aprì; scesi ed entrai.
Volete seguirmi?, disse la ragazza; le andai dietro attraverso un ampio ingresso quadrato con alte porte all’intorno: mi fece entrare in una stanza dove la doppia illuminazione di un fuoco e di una candela dapprima mi abbagliò, ma i miei occhi erano rimasti allo scuro per due ore; comunque, quando riuscii a vedere, mi si presentò una scena intima e piacevole.
Era una stanzetta piena di sereno calore; davanti a un fuoco scoppiettante c’era un tavolino rotondo; e su una poltrona dall’alto schienale e di antica foggia sedeva la più linda vecchietta che si possa immaginare.
Indossava un abito di seta nera, un candido grembiule di mussolina e la cuffietta vedovile: proprio come avevo immaginato la signora Fairfax, solo meno imponente e più dolce. Stava lavorando a maglia; un grosso gatto dall’aria sorniona era accovacciato ai suoi piedi; nulla insomma mancava per render completo il classico ideale di pace domestica.
Difficilmente si poteva immaginare un inizio più rassicurante per una nuova istitutrice; nessun lusso sfacciato, nessun fasto imbarazzante; e per di più, appena entrai, la vecchia signora si alzò di scatto per venirmi cordialmente incontro.
Come state, mia cara?
Temo che abbiate fatto una scarrozzata molto noiosa; John è così lento nel guidare!
Sarete tutta infreddolita, avvicinatevi al fuoco.
La signora Fairfax, suppongo, dissi io.
Sì, avete indovinato, accomodatevi.
Mi condusse alla sua poltrona e mi aiutò a togliere lo scialle e a sciogliere i nastri del mio cappello; la pregai di non darsi tanto disturbo.
Oh, non è un disturbo; sono certa che avete le mani intorpidite dal freddo. Leah, preparate un po’ di vino caldo e qualche tartina: ecco le chiavi della dispensa.
Tolse di tasca un gran mazzo di chiavi, le tipiche chiavi della padrona di casa, e le diede alla domestica.
Su, dunque, venite più vicina al fuoco, continuò.
Avete portato con voi il vostro bagaglio, non è vero, cara?.
Sì, signora.
Lo farò portare nella vostra camera, disse, e uscì tutta affaccendata.
Mi tratta come un’ospite, pensai.
Non mi aspettavo davvero di essere ricevuta così; prevedevo solo freddezza e le solite arie: da quel che ho sentito dire, non è così che vengono trattate le istitutrici; ma non devo rallegrarmi troppo presto.
Tornò; tolse lei stessa il lavoro a maglia e alcuni libri dal tavolino per far posto al vassoio che Leah aveva portato e mi servì.
Io mi sentivo piuttosto confusa nel vedermi oggetto di attenzioni quali non avevo mai ricevuto, e, per di più, da parte di un superiore che mi prendeva a servizio; ma poiché lei stessa non sembrava considerare fuori posto quello che stava facendo, credetti opportuno accettare senza proteste le sue gentilezze.
Avrò il piacere di vedere la signorina Fairfax, stasera?, chiesi quando mi fui servita di ciò che lei mi offriva.
Che cosa avete detto, cara?
Sono un po’ sorda, rispose la buona signora avvicinandomi l’orecchio alla bocca.
Ripetei la domanda a voce più alta.
La signorina Fairfax?
Oh, volete dire la signorina Varens!
Il nome della vostra futura allieva è Varens.
Davvero?
Allora non è vostra figlia?.
No, io non ho famiglia.
Avrei voluto continuare la mia inchiesta domandando quali legami di parentela avesse con la signorina Varens, ma mi ricordai che non era educato far troppe domande: inoltre ero sicura che lo avrei saputo a suo tempo.
Sono così contenta, continuò mentre si sedeva di fronte a me e si prendeva il gatto sulle ginocchia, sono così contenta che siate venuta! Adesso sarà molto piacevole vivere qui con una compagnia. Certo è piacevole comunque, perché Thornfield è una bella, vecchia villa, forse un po’ trascurata negli ultimi anni, ma ancora un luogo rispettabile; tuttavia, lo sapete, d’inverno ci si sente terribilmente soli anche nei luoghi più belli. Dico soli...
Leah è una simpatica ragazza, certo, e John e sua moglie sono proprio brava gente; ma, vedete, sono solo dei domestici e non si può conversare con loro da pari a pari: bisogna tenerli un po’ a distanza per non perdere l’autorità.
L’inverno scorso non si è vista anima viva da novembre a febbraio se non il macellaio e il postino; e mi aveva preso proprio una gran malinconia a starmene qui sola una sera dopo l’altra; qualche volta mi facevo leggere qualche cosa da Leah, ma non credo che lei, poveretta, gradisse molto questo incarico; doveva sembrarle estremamente noioso.
In primavera e d’estate va meglio: il sole e le giornate più lunghe portano un bel cambiamento; e poi, proprio all’inizio di questo autunno, è arrivata la piccola Adela Varens con la sua bambinaia: una bambina dà subito vita alla casa; e adesso che siete qui voi mi sentirò allegrissima.
Nell’udire le sue parole, il mio cuore si riempiva di simpatia per quella buona donna; avvicinai la mia sedia alla sua ed espressi il sincero desiderio che la mia compagnia le fosse davvero così gradita come prevedeva.
Ma stasera non vi terrò alzata oltre, disse; sta suonando mezzanotte e voi avete viaggiato tutto il giorno: dovete essere stanca.
Se vi siete riscaldata bene i piedi, vi mostrerò la vostra stanza da letto.
Ve ne ho fatta preparare una accanto alla mia; è solo un piccolo appartamentino, ma ho pensato che lo avreste preferito a una delle grandi camere sul davanti: certo quelle hanno un mobilio più bello, ma sono così tristi e solitarie che io non ci dormo mai.
La ringraziai per quella scelta così opportuna, e poiché ero realmente stanca per il mio lungo viaggio, le dissi che desideravo ritirarmi.
Prese la candela e io uscii dalla stanza dietro di lei.
Dapprima andò ad assicurarsi che la porta dell’anticamera fosse chiusa; dopo aver tolto la chiave dalla serratura mi fece strada verso il piano superiore.
I gradini e il corrimano erano di quercia; la finestra delle scale era alta e protetta da una grata; sia la finestra, sia la lunga galleria su cui si affacciavano le stanze da letto sembravano far parte piuttosto di una chiesa che di una casa.
Avevano un’aria fredda e lugubre e suggerivano malinconiche idee di vuoto e di solitudine; e fui felice quando, condotta infine nella mia camera, la trovai raccolta e ammobiliata in un comune stile moderno.
Dopo che la signora Fairfax mi ebbe augurato la buonanotte e io ebbi chiuso la porta, mi guardai intorno a mio agio e la piacevole atmosfera della mia stanzetta cancellò in parte l’inquietante impressione di quella enorme anticamera, delle scale buie e della interminabile e gelida galleria; dopo una giornata di fatica e di ansie ero infine giunta in un porto sicuro.
Un senso di gratitudine riempì il mio cuore, e io caddi in ginocchio accanto al letto e ringraziai Dio non dimenticando, prima di alzarmi, di chiedergli aiuto per il mio futuro cammino, di essere degna di quella bontà che mi era stata così generosamente offerta prima ancora di meritarla.
Il mio letto non ebbe spine, quella notte; la mia stanza solitaria non ebbe paure. Stanca e contenta insieme, mi addormentai subito e profondamente: quando mi svegliai era giorno fatto.
Come mi sembrò luminosa la mia stanzetta invasa dal sole che filtrava attraverso le allegre tende azzurre di tela indiana!
La tappezzeria alle pareti e il pavimento coperto da un tappeto eran così diversi dai nudi assiti e dagli intonachi maculati di Lowood, che il mio spirito ne fu tutto sollevato.
L’ambiente ha una grande influenza sui giovani: pensai che stava cominciando per me un periodo migliore... un periodo che avrebbe avuto i suoi fiori e le sue gioie insieme alle sue spine e ai suoi dolori. Tutte le mie facoltà intellettuali eccitate dal cambiamento di ambiente e da quel nuovo campo offerto alla speranza, erano in subbuglio.
Non potrei definire con precisione quello che si aspettavano, ma era certo qualche cosa di piacevole: non forse in un giorno o in un mese preciso ma in un indefinito periodo futuro. Mi alzai; mi vestii con cura: semplicemente perché non possedevo altro che abiti di una estrema semplicità ero tuttavia per natura ordinata.
Non ero solita trascurare le apparenze o non badare all’impressione che facevo: al contrario desideravo sempre apparire nel migliore dei modi ed esser piacevole per quanto me lo permetteva la mia scarsa bellezza.
A volte rimpiangevo di non essere bella; desideravo avere guance colorite, un naso dritto, una bocca piccola e accesa; desideravo essere alta, robusta, ben proporzionata; mi sembrava una disgrazia essere così piccola, così pallida, con lineamenti così irregolari e marcati.
Perché avevo queste aspirazioni e questi rimpianti?
Chi lo sa: io stessa non avrei saputo dirlo, allora; avevo tuttavia una ragione e una ragione logica e naturale.
Comunque, quando mi fui spazzolata i capelli lisciandoli bene, infilai il mio abito nero che, pur facendomi sembrare una quacchera, aveva almeno il merito di darmi una certa distinzione aggiustai poi il mio candido fisciù, e pensai di essere abbastanza rispettabile per comparire dinanzi alla signora Fairfax, e suscitare qualche simpatia nella mia allieva.
Aperta la finestra della stanza e dopo essermi assicurata di aver lasciato tutto pulito e in ordine anche sul tavolo da toeletta, mi avventurai fuori.
Attraversai la lunga galleria coperta da una passatoia, scesi gli sdrucciolevoli gradini di quercia e raggiunsi l’anticamera: qui mi fermai qualche momento a guardare alcuni quadri ; il lampadario di bronzo che pendeva dal soffitto, una grande pendola con la cassa di quercia curiosamente intagliata e di ebano annerito dal tempo e dalle continue spolverature.
Tutto mi appariva maestoso e imponente; ma allora ero pochissimo abituata al lusso.
La porta del vestibolo, per metà a vetri, era aperta: mi fermai sulla soglia.
Era una bella mattina di autunno; il primo sole brillava serenamente sui boschi già ingialliti e sui prati ancora verdi; avanzai sul prato, e guardai in su per osservare la facciata.
Era una costruzione a tre piani, di proporzioni non grandi ma considerevoli: il maniero di un gentiluomo, non la residenza di un nobile: le merlature lungo la sommità gli davano un aspetto pittoresco.
La sua grigia facciata si stagliava nitida su uno sfondo di alberi pieni di corvi gracchianti che in quel momento sorvolavano il prato e il parco per posarsi su di una vasta prateria separata dal resto da un fossato, e dove un susseguirsi di giganteschi vecchi tronchi spinosi, robusti, intricati e grandi come querce, spiegava immediatamente l’etimologia del nome della residenza.13 In lontananza vi erano colline, non così alte come quelle che circondavano Lowood, né altrettanto rocciose e nemmeno simili a una barriera da dar l’impressione di essere tagliati fuori dal mondo; abbastanza austere e deserte, però, da cingere Thornfield in un isolamento che non mi sarei aspettata di trovare così vicino alla movimentata località di Millcote.
Un piccolo villaggio, i cui tetti si confondevano fra gli alberi, era disseminato lungo il fianco di una di quelle colline; la chiesa del distretto si ergeva più vicino a Thornfield; il suo vecchio campanile spuntava su di un poggio fra la casa e il cancello.
Stavo ancora godendomi quello scenario tranquillo e l’aria piacevolmente fresca, divertita dal gracchiare dei corvi, guardavo l’ampia e antica facciata del palazzo, pensando che era davvero un luogo molto grande per essere abitato da una piccola dama solitaria come la signora Fairfax, quando lei stessa apparve sulla porta.
Come!
Già fuori?, disse.
Vedo che siete mattiniera.
Le andai incontro, mi accolse con un bacio e una stretta di mano.
Come trovate Thornfield?, mi domandò.
Le risposi che mi piaceva molto.
Sì, disse, è un bel posto; ma temo che andrà in rovina se il signor Rochester non si convincerà ad abitarci, o almeno a venirci più spesso: le case grandi e i bei terreni richiedono la presenza del proprietario.
Il signor Rochester!, esclamai.
Chi è?.
Il proprietario di Thornfield, rispose lei con calma.
Non sapevate che si chiama Rochester?.
Naturalmente non lo sapevo, non avevo mai sentito parlare di lui; ma la vecchia signora sembrava considerare la sua esistenza come un fatto universalmente noto e che tutti dovevano conoscere per istinto.
Credevo, continuai, che Thornfield appartenesse a voi.
A me?
Che idea, benedetta bambina!
A me!
Io sono soltanto la responsabile della casa, la direttrice.
È vero che ho una lontana parentela con i Rochester per parte di madre, o almeno l’aveva mio marito: era un pastore di chiesa, beneficiario di Hay quel villaggio là, sulla collina e la chiesa presso il cancello era la sua. La madre dell’attuale signor Rochester era una Fairfax, cugina in secondo grado di mio marito: ma io non ho mai approfittato di questa parentela...
in realtà per me non esiste; mi considero in tutto una comune direttrice di casa; il mio padrone è sempre gentile con me e io non mi aspetto niente di più.
E la bambina... La mia allieva?.
È la pupilla del signor Rochester; mi ha incaricato di cercarle un’istitutrice.
Credo che abbia l’intenzione di farla crescere nella Contea di...
Ed eccola arrivata con la sua bonne, come chiama la sua bambinaia.
L’enigma era spiegato: quella piccola vedova affabile e gentile non era una gran dama, ma una dipendente come me.
Non mi piacque di meno per questo; anzi, ne fui più contenta che mai. Eravamo pari: dunque lei non aveva mostrato nessuna condiscendenza nei miei riguardi.
Tanto meglio: ero molto più libera nella mia condizione.
Mentre meditavo su questa scoperta, una ragazzina seguita dalla sua governante arrivò correndo sul prato.
Guardai la mia allieva, che dapprima parve non accorgersi di me: era proprio una bambina di forse sette o otto anni, minuta, con un visetto pallido e una gran massa di capelli che le cadevano in riccioli fino alla vita.
Buon giorno, signorina Adèle, disse la signora Fairfax.
Venite a salutare la signora che sarà la vostra insegnante e farà di voi una donnina istruita.
Ella si avvicinò.
C’est là ma gouvernante?, chiese alla sua bambinaia indicandomi.
Mais oui, certainement, 14 lei rispose.
Sono straniere?, domandai stupita di sentirle parlare in francese.
La bambinaia è straniera, e Adèle è nata nel continente; credo che non lo abbia mai lasciato fino a sei mesi fa.
Appena arrivata qui non sapeva una parola di inglese; adesso riesce a cavarsela un po’: io non la capisco tanto mischia l’inglese col francese; ma penso che voi la comprenderete benissimo.
Per fortuna avevo avuto il vantaggio di imparare il francese da una francese; e poiché mi ero sempre fatto un dovere di conversare con madame Pierrot più spesso che potessi, e avendo inoltre, negli ultimi sette anni, imparato a memoria ogni giorno un brano francese badando in particolare al mio accento e imitando per quanto possibile la pronuncia della mia maestra, avevo acquistato una certa padronanza della lingua, e non pensavo di trovarmi in imbarazzo con mademoiselle Adèle.
Questa, quando seppe che ero la sua istitutrice, venne a stringermi la mano; e nell’accompagnarla a colazione io le rivolsi alcune frasi nella sua lingua: dapprima mi rispose appena, ma, dopo che fummo sedute a tavola e avermi esaminato per una decina di minuti con i suoi grandi occhi color nocciola, cominciò improvvisamente a chiacchierare disinvolta.
Ah, esclamò in francese, voi parlate la mia lingua bene come il signor Rochester: posso parlare con voi come con lui, e anche Sophie.
Ne sarà felice: qui nessuno la capisce: madame Fairfax parla solo l’inglese. Sophie è la mia bambinaia; è venuta con me in mare su una nave grandissima con una ciminiera che fumava... come fumava! Mi sono sentita male, e anche Sophie, e anche il signor Rochester.
Il signor Rochester era sdraiato su di un sofà in una bella stanza che chiamavano salon, e Sophie e io avevamo dei lettini in un altro posto.
Io sono quasi caduta dal mio; sembrava uno scaffale.
E, mademoiselle...
come vi chiamate?.
Eyre... Jane Eyre.
Aire?
Be’, non so pronunciarlo. Dunque, la nostra nave si fermò al mattino, prima che facesse giorno, in una grande città...
una città enorme, con case grigie scure, tutte affumicate; molto diversa dalla bella città pulita da dove venivo; e il signor Rochester mi prese in braccio, attraversammo una passerella e scendemmo a terra; Sophie ci seguì, e tutti salimmo in una vettura che ci portò in una bella casa grande, più grande e più bella di questa, una casa che chiamano hotel.
Restammo lì circa una settimana: io e Sophie andavamo a passeggio ogni giorno in un posto grandissimo con molto verde, pieno di alberi, chiamato il Parco; e là c’erano tanti bambini, oltre me, e un laghetto con dei begli uccelli a cui davo da mangiare briciole di pane.
Potete capirla, quando parla così in fretta?, mi chiese la signora Fairfax.
Io la capivo benissimo perché ero abituata al fluido linguaggio di madame Pierrot.
Vorrei, continuò la vecchia signora, che le faceste qualche domanda sui suoi genitori: chissà se li ricorda.
Adèle, le chiesi, con chi vivevi quando eri in quella bella città pulita di cui ci hai parlato?.
Molto tempo fa vivevo con la mamma; ma lei è andata dalla Santa Vergine.
La mamma mi insegnava a ballare, a cantare e a recitare versi.
Tantissima gente veniva a trovare la mamma e io ballavo davanti a loro, mi sedevo sulle loro ginocchia e cantavo per loro: mi piaceva.
Volete sentirmi cantare?.
Aveva finito di far colazione e io le permisi di darci un saggio dei suoi talenti.
Scese dalla sedia e venne a sedersi sulle mie ginocchia; poi, congiungendo modestamente le manine davanti a sé, gettando indietro i riccioli e alzando gli occhi al soffitto, cominciò a cantare un brano di opera.
Era lo sfogo di una dama tradita che, dopo aver lamentato la perfidia dell’amante, chiama in suo aiuto l’orgoglio e chiede alla cameriera di portarle i gioielli più splendidi e le vesti più ricche, decisa a incontrare l’infedele quella notte a un ballo per dimostrargli, con un atteggiamento spensierato, quanto poco le importi del tradimento.
Il soggetto sembrava poco adatto per un bambino; ma suppongo che la singolarità di quella esibizione consistesse nell’udire parole d’amore e di gelosia modulate da una vocetta infantile; e mi parve una cosa di pessimo gusto: almeno così pensai.
Adèle cantò la sua aria con voce abbastanza intonata e con la naiveté 15 della sua età.
Quando ebbe finito, saltò giù dalle mie ginocchia dicendo: Adesso, mademoiselle, vi reciterò una poesia.
Si mise in posa e annunciò: La ligue des Rats: fable de La Fontaine.16 Poi declamò il breve pezzo facendo attenzione alle pause, all’espressione e ai gesti, modulando la voce in modo veramente insolito per la sua età e che dimostrava una preparazione molto accurata.
È stata la tua mamma a insegnarti questa poesia?, domandai. Sì, e diceva proprio così: Qu’avez-vous donc?
lui dit un de ces rats: parlez!
17 Mi faceva alzare la mano così perché mi ricordassi di alzare la voce a questa domanda.
E ora devo ballare?.
No, questo può bastare: ma dopo che la tua mamma è andata dalla Madonna, come hai detto, con chi sei stata?.
Con madame Frédéric e suo marito: lei si prese cura di me, ma non è mia parente.
Credo che sia povera perché non aveva una casa bella come quella della mamma.
Non ci sono stata molto.
Il signor Rochester mi chiese se mi sarebbe piaciuto andare a stare con lui in Inghilterra, e io ho risposto di sì; perché conoscevo il signor Rochester prima ancora che conoscessi madame Frédéric.
Lui era sempre gentile con me e mi regalava bei vestiti e giocattoli: ma vedete che non ha mantenuto la sua parola perché mi ha portata in Inghilterra e poi è ripartito e io non lo vedo mai. Dopo colazione Adèle e io ci ritirammo nella biblioteca, che, a quanto pare, il signor Rochester aveva deciso che fosse adibita a studio.
I libri, per la maggior parte, erano chiusi a chiave dentro una libreria a vetri, ma ce n’era anche una aperta con tutto ciò che serviva a una cultura di base oltre ad alcuni volumi di letteratura leggera, poesia, biografie, viaggi, alcuni romanzi ecc.
Penso che lui li avesse considerati del tutto rispondenti alle esigenze culturali di un’istitutrice; e infatti ne fui più che soddisfatta per il momento: in confronto con gli scarsi rimasugli di biblioteca che avevo potuto racimolare qua e là a Lowood, questi mi offrivano una piacevole e ricca raccolta di informazione.
In quella stanza vi erano anche un piano da camera, nuovo e di ottima voce, un cavalletto per dipingere e due mappamondi.
Trovai la mia allieva abbastanza docile sebbene non molto disposta ad applicarsi: non era stata abituata a occupazioni regolari di qualsiasi genere.
Mi resi conto che non bisognava costringerla eccessivamente nei primi tempi; così, dopo averle parlato a lungo e averle fatto imparare qualche cosa, verso mezzogiorno le permisi di tornare dalla sua bambinaia.
Decisi allora di dedicarmi, fino all’ora di pranzo, a disegnare per lei qualche piccolo schizzo.
Mentre salivo per prendere la mia cartella e le matite, la signora Fairfax mi chiamò: Penso che per stamattina abbiate finito le vostre lezioni, disse.
Era in una stanza la cui porta aveva i due battenti aperti: nel sentir la sua voce entrai.
Il locale era grande e lussuosamente arredato: le tende e la tappezzeria delle sedie erano color porpora, un tappeto turco, pareti a pannelli di noce, una grande finestra dalla bella vetrata a piombo e un alto soffitto con preziosi stucchi.
La signora Fairfax stava spolverando alcuni vasi di prezioso spato porporino, su una credenza.
Che bello!, esclamai guardandomi intorno; non avevo mai visto niente di così elegante.
Sì, è la stanza da pranzo.
Ho aperto in questo momento la finestra per fare entrare un po’ d’aria e di sole, perché tutto sa tanto di umido nei locali in cui non si entra mai; il salotto, là, sembra una tomba.
Mi indicò un grande arco dalla parte opposta alla finestra e, come quella, drappeggiato da una tenda rossa, adesso raccolta.
Salii due larghi gradini e mi parve di vedere un luogo incantato tanto sfarzosa appariva la scena ai miei occhi di novellina.
Tuttavia era solo un salotto molto bello con un salottino incluso; a terra erano stesi bianchi tappeti su cui sembravano adagiate vivaci ghirlande di fiori; sui soffitti di bianchissimo stucco erano intarsiati grappoli e foglie di vite mentre i divani e le ottomane color cremisi facevano un vivace contrasto; sul candido marmo pario della mensola del camino brillavano vetri di Boemia rosso rubino e, tra le finestre, grandi specchi ripetevano quella generale mescolanza di neve e di fuoco.
Come tenete ordinate queste stanze, signora Fairfax!, dissi.
Niente polvere, niente fodere di tela: se non fosse per quest’aria fredda, si crederebbe che vengono usate tutti i giorni.
Che volete, signorina Eyre, sebbene le visite del signor Rochester siano rare, sono sempre improvvise e inattese; e poiché ho notato che, quando arriva, i mobili coperti e il trambusto del riordino lo indispongono, ho pensato sia meglio tenere le stanze sempre pronte.
Il signor Rochester è un tipo meticoloso e pedante?.
Non precisamente; ma ha i gusti e le abitudini di un gentiluomo, e desidera che tutto sia conforme a essi.
Ed è simpatico?
E piace in genere?.
Oh, sì; la famiglia, qui, è sempre stata rispettata.
Quasi tutte le terre di questi dintorni, fin dove si può vedere, sono appartenute ai Rochester da tempi immemorabili.
Bene, ma, lasciando da parte le sue terre, vi piace?
È simpatico?.
Non c’è alcuna ragione perché non debba piacermi; e credo che sia considerato un possidente giusto e liberale dai suoi contadini: ma non ha mai vissuto molto fra loro.
Ma ha delle caratteristiche particolari?
Insomma, qual è il suo carattere?. Oh, un carattere ineccepibile, a mio parere. Forse è un po’ strano; ha viaggiato molto, credo che abbia visto il mondo in lungo e in largo. Direi che è intelligente, ma non ho mai parlato molto con lui. In che senso è strano?.
Non saprei...
non è facile dirlo...
niente di straordinario, ma si avverte parlandogli insieme: non si sa mai se scherza o dice sul serio, se è contento o no; insomma non lo si capisce mai bene...
io perlomeno non ci riesco: ma questo non ha importanza, è un ottimo padrone.
Questo fu tutto ciò che potei sapere dalla signora Fairfax su colui che dava impiego a lei e a me.
Ci sono persone che sembrano incapaci di definire un carattere o di osservare e descrivere i punti salienti di persone o di cose: la buona signora Fairfax, evidentemente, apparteneva a questa categoria; le mie domande la imbarazzavano ma non l’aiutavano a parlare.
Per lei il signor Rochester era il signor Rochester, un gentiluomo e un proprietario... niente altro: non cercava di sapere di più ed evidentemente si stupiva del mio desiderio di farmi un’idea più precisa sulla sua personalità.
Quando lasciammo la sala da pranzo, lei mi propose di farmi vedere il resto della casa; e io la seguii al piano di sopra e a quello di sotto ammirando via via, perché tutto era bello e ben tenuto.
Le grandi camere sul davanti mi parvero particolarmente sontuose: e certe stanze del terzo piano, sebbene basse e oscure, erano affascinanti per la lora aria d’altri tempi.
Il mobilio, un tempo adatto agli appartamenti inferiori, era stato di volta in volta, col cambiar della moda, confinato lassù; e la scarsa luce che entrava dalle basse finestre mostrava telai di letti vecchi di cent’anni; armadi di quercia o di noce che, con i loro strani intagli di foglie di palma e di teste di cherubini, somigliavano a modelli dell’Arca Santa; file di sedie venerande dallo schienale alto e stretto; sgabelli ancor più vetusti sulle cui imbottiture apparivano ancora tracce di ricami sbiaditi, eseguiti da dita ridotte in polvere da due generazioni.
Tutte queste reliquie davano al terzo piano di Thornfield l’aspetto di una dimora del passato: un tempio del ricordo.
Alla luce del giorno mi piacevano il silenzio, la penombra, la quiete di quel mondo segreto, ma non provavo davvero il desiderio di dormire una notte su uno di quei letti enormi e pesanti: alcuni chiusi da sportelli di quercia, altri nascosti da vecchi tendaggi inglesi decorati a fitti arabeschi raffiguranti forme di strani fiori, uccelli ancor più strani e stranissimi esseri umani, tutte cose che dovevano apparire veramente fantastiche al pallido raggio lunare.
La servitù dorme in queste stanze?, domandai.
No; occupa una fila di stanzette sul retro; nessuno dorme qui: se a Thornfield Hall ci fosse uno spettro, questa dovrebbe essere la sua dimora.
Lo credo anch’io: dunque non avete uno spettro?.
Non ne ho mai sentito parlare, rispose sorridendo la signora Fairfax.
Nessuna tradizione, leggenda, storia di spettri?.
Credo di no.
Eppure si dice che, al loro tempo, i Rochester siano stati una razza più incline alla violenza che alla tranquillità; per questo, forse, adesso restano calmi nelle loro tombe.
Sì...
Quieti dopo la febbre della vita, mormorai.
Dove andate, signora Fairfax?, chiesi vedendola avviarsi.
Sui piombi: volete venire a vedere il panorama che si gode da lassù?.
La seguii ancora, su per una stretta scaletta fino agli attici e di lì, per una scala a pioli, e attraverso una botola, fino al tetto impiombato.
Ero adesso allo stesso livello dello stormo di corvi e potevo vedere l’interno dei loro nidi.
Chinandomi sulle merlature e guardando giù nella lontananza, contemplai la distesa dei terreni come in una mappa: lo smagliante prato vellutato che cingeva da presso la grigia base del fabbricato; il prato, grande come un parco, punteggiato da vecchi tronchi; il bosco cupo e ingiallito, diviso da un sentiero evidentemente trascurato e coperto di muschio più verde delle foglie degli alberi; la chiesa accanto al cancello, la strada, le colline tranquille, il tutto immerso nella pace di una soleggiata giornata d’autunno; l’orizzonte si delineava su di un cielo sereno, azzurro, con pallide luminosità madreperlacee.
Nessun particolare in quella scena era straordinario, ma tutto era piacevole.
Quando mi distolsi di lì e rientrai nella botola, potei appena vedere dove mettevo il piede lungo la scala a pioli; l’attico sembrava buio come una tomba in confronto con la grande volta azzurra e il luminoso panorama di boschi, pascoli e verdi colline che circondavano il castello e che io avevo ammirato piena di gioia.
La signora Fairfax si fermò un momento dietro di me per chiudere la botola; io, andando a tastoni, trovai l’uscita dell’attico e cominciai a scendere la stretta scala.
Mi soffermai nel lungo corridoio che separava le stanze del terzo piano poste sul davanti da quelle sul retro: era stretto, basso e buio, con una sola finestra all’estremità; e, con le sue due file di porticine nere, tutte chiuse, somigliava al corridoio del castello di un qualche Barbablù.
Mentre avanzavo in silenzio, il mio orecchio fu colpito da uno scoppio di risa: l’ultimo suono che mi sarei aspettata di udire in un luogo così tranquillo.
Era una risata strana: sonora, stridula e senza gaiezza.
Mi fermai: cessò di colpo, ma solo per un attimo; riprese subito, più forte: più acuto, divenne scrosciante e sembrò risvegliare un’eco in ognuna di quelle stanze solitarie; tuttavia proveniva da una sola, e io avrei potuto indicare la porta da cui usciva.
Signora Fairfax!, gridai, perché adesso la sentivo scendere le scale.
Avete sentito?
Chi è?.
Una domestica, molto probabilmente, mi rispose; forse Grace Poole.
L’avete sentita?, chiesi ancora.
Sì, benissimo; la sento spesso: Grace lavora di cucito in una di queste stanze.
Spesso è con Leah e allora fanno chiasso insieme.
La risata si ripeté di nuovo, ma bassa, gutturale, e finì in uno strano mormorio.
Grace!, chiamò la signora Fairfax.
In realtà non mi aspettavo che una qualsiasi Grazia rispondesse perché la risata era la più tragica e spettrale che avessi mai udito; per fortuna erano le prime ore del pomeriggio, quindi niente che potesse far pensare ai fantasmi accompagnava quello strano scoppio di risa, né la scena, né il momento favorivano dunque la paura, altrimenti mi avrebbe assalito un irragionevole terrore.
Comunque quel che seguì mi dimostrò che ero stata una sciocca anche semplicemente a meravigliarmi.
La porta accanto a me si aprì e ne uscì una domestica, una donna fra i trenta e i quaranta anni con una figura solida e ben piantata, i capelli rossi, un volto duro e insignificante: non si poteva immaginare un’apparizione meno romantica e meno spettrale.
Troppo rumore, Grace, disse la signora Fairfax.
Ricordate gli ordini!.
Grace fece un inchino in silenzio e si ritirò.
È una che viene a cucire e aiutare Leah nelle sue faccende, continuò la vedova; non del tutto irreprensibile sotto certi aspetti, ma abbastanza brava.
A proposito, come è andata, stamane, la vostra nuova allieva?.
La conversazione, su Adèle, continuò finché non raggiungemmo il luminoso e allegro piano sottostante.
Adèle ci venne incontro di corsa nell’anticamera esclamando: Mesdames, vous êtes servies!, e aggiunse: J’ai bien faim, moi!.18 Trovammo il pranzo pronto, nella stanza della signora Fairfax. CAPITOLO XII La promessa di un’esistenza semplice e facile, che il mio primo, sereno ingresso a Thornfield Hall era sembrato garantirmi, non fu smentita da una più profonda conoscenza del luogo e dei suoi abitanti.
La signora Fairfax risultò essere quello che appariva, una donna serena e affabile, di ottima educazione e di mediocre intelligenza.
La mia allieva era una bambina vivace, viziata da un’eccessiva indulgenza e quindi a momenti ribelle; ma, siccome era affidata interamente alle mie cure e nessuna dannosa interferenza veniva mai a ostacolare i miei piani per il suo miglioramento, dimenticò presto i suoi capricci e divenne docile e riflessiva.
Non aveva grandi doti, né un carattere tale né una particolare profondità di sentimenti o di gusti che la elevassero anche di poco dal normale livello dell’infanzia; ma non aveva neppure mancanze o difetti che la ponessero al di sotto.
Fece ragionevoli progressi e nutrì per me un affetto vivo anche se, forse, non molto profondo; e con la sua semplicità, il suo gaio chiacchierìo e gli sforzi di piacermi, ispirò in me, in contraccambio, un affetto sufficiente a renderci entrambe contente della nostra reciproca compagnia.
Questo, par parenthèse,19 sarà considerato un freddo linguaggio da coloro che sostengono solenni teorie circa la natura angelica dei bambini e il dovere, da parte di chi è incaricato alla loro educazione, di concepir per loro una devota idolatria; ma io non scrivo per lusingare l’egoismo dei genitori, né per innalzare salmi o raccontar frottole; io dico semplicemente la verità. Provavo una coscienziosa sollecitudine per il benessere e i progressi di Adèle e un pacato affetto per lei: così come nutrivo per la signora Fairfax una viva riconoscenza per la sua bontà e trovavo, nella sua compagnia, un piacere proporzionato ai tranquilli riguardi che lei aveva per me e alla modestia della sua mente e del suo carattere.
Mi biasimi pure chi vuole quando aggiungerò che, ogni tanto, andavo a passeggiare da sola nel parco, o scendevo fino al cancello e guardavo la strada, o, mentre Adèle giocava con la bambinaia e la signora Fairfax faceva gelatine nella dispensa, salivo i tre piani, alzavo la botola dell’attico e, raggiunti i piombi, spingevo lo sguardo oltre i campi e i colli lontani e lungo il vasto orizzonte.
Allora aspiravo con tutto il mio essere a una visione del mondo che andasse oltre quei limiti; c’erano città, regioni piene di vita, di cui avevo sentito parlare ma che non avevo mai visto: allora desideravo avere più esperienze di quanto non avessi; più rapporti umani, più conoscenze sulla varietà dei caratteri, che non quelli che mi si offrivano lì dove ero.
Apprezzavo quel che c’era di buono nella signora Fairfax e in Adèle; ma credevo nell’esistenza di altre più intense forme di bontà, e volevo sperimentare ciò in cui credevo.
Chi mi biasimerà?
Molti senza dubbio; e sarò considerata incontentabile.
Ma non potevo farne a meno; l’inquietudine era insita nella mia natura e a volte mi faceva soffrire.
Allora l’unico mio sollievo era camminare su e giù per il corridoio del terzo piano: protetta dal silenzio e dalla solitudine, concedevo alla mia fantasia di fermarsi su quelle luminose visioni che nascevano fervide e affollavano la mia mente, lasciavo che il mio cuore si entusiasmasse per quelle emozioni che lo riempivano di inquietudine ma lo colmavano però di vita; e soprattutto prestavo orecchio a una fiaba che non aveva mai fine...
Una fiaba che la mia immaginazione creava e narrava continuamente, animata da tutti gli avvenimenti, la vita, la passione, i sentimenti che desideravo e non trovavo nella mia esistenza attuale. È inutile dire che gli esseri umani dovrebbero essere soddisfatti di un’esistenza tranquilla: essi sono fatti per l’azione e la creeranno se non potranno trovarla.
Milioni di persone sono condannate a un destino più monotono del mio e milioni sono in silenziosa rivolta contro la loro condanna.
Nessuno sa quante ribellioni, oltre le ribellioni politiche, fermentano nelle masse vive che popolano la terra.
In genere si suppone che le donne siano molto calme; ma le donne hanno gli stessi sentimenti degli uomini: hanno bisogno di esercitare le loro facoltà e di una palestra per i loro sforzi, al pari dei loro fratelli; soffrono per una costrizione troppo rigida, per un troppo completo ristagno esattamente come soffrirebbero gli uomini; ed è segno di ristrettezza mentale sostenere che queste creature privilegiate dovrebbero limitarsi a infornar sformati, far la calza, suonare il piano e ricamar borsette.
È stupido condannarle e prendersi gioco di loro se cercano di fare e di imparare più di quanto il costume abbia stabilito necessario per il loro sesso.
Quando ero sola così, non di rado udivo la risata di Grace Poole: lo stesso scroscio fragoroso, lo stesso basso e lento ah!
ah!
che mi aveva fatto rabbrividire quando l’avevo udito per la prima volta; anche i suoi singolari borbottii, ancora più strani della risata.
V’eran giorni in cui se ne stava assolutamente silenziosa, ma altre volte non riuscivo a spiegarmi tutti quei versi.
A volte la vedevo: usciva dalla sua stanza con un catino, o un piatto, o un vassoio, scendeva in cucina e in genere tornava subito con un boccale di birra scura.
Le sue apparizioni spegnevano la curiosità suscitata dalle sue bizzarrie vocali: musona e arcigna, non destava alcun interesse.
Feci qualche tentativo per attaccar discorso, ma sembrava di poche parole: di solito rispondeva a monosillabi e tagliava corto a ogni iniziativa del genere.
Il resto del personale di casa, e cioè John e sua moglie, la cameriera Leah e Sophie, la bambinaia francese, erano brava gente; ma non avevano nulla di notevole; con Sophie parlavo in francese e a volte le chiedevo notizie del suo paese d’origine; ma non era affatto portata a descrivere o a raccontare, e in genere mi dava risposte così insulse e confuse che sembravano fatte apposta per frenare piuttosto che per incoraggiare ogni curiosità.
Ottobre, novembre, dicembre passarono.
Un pomeriggio di gennaio, la signora Fairfax mi chiese una vacanza per Adèle, che era raffreddata; e, poiché Adèle insisteva anche lei con una voglia che mi fece ricordare quanto preziose erano state per me, nella mia infanzia, le vacanze impreviste, gliela concessi pensando che era bene mostrare una certa condiscendenza su questo punto.
Era una bella e calma giornata, sebbene molto fredda; io mi sentivo stanca dopo essere rimasta seduta in biblioteca per tutto il mattino: la signora Fairfax aveva appena scritto una lettera che doveva essere impostata, così mi misi il cappello e il mantello e mi offrii di portargliela a Hay che distava circa due miglia da lì: sarebbe stata una piacevole passeggiata per un pomeriggio invernale.
Adèle si sistemò comodamente nella sua poltroncina accanto al fuoco nel salottino della signora Fairfax; io le diedi la sua più bella bambola di cera e un libro di fiabe come diversivo; e, dopo aver ricambiato con un bacio il suo Revenez bientôt, ma bonne amie, ma chère mademoiselle Jeannette, 20 uscii.
Il terreno era duro, l’aria ferma, la strada solitaria; camminai in fretta finché mi fui riscaldata, poi rallentai il passo per godere tutte le sensazioni piacevoli che suscitavano in me l’ora e il luogo.
Erano le tre; la campana della chiesa batté i tre colpi mentre passavo sotto il campanile: il fascino di quel momento era tutto racchiuso nell’avvicinarsi dell’oscurità, nei pallidi raggi del sole già basso.
Mi trovavo a un miglio da Thornfield, lungo un sentiero conosciuto, d’estate, per le sue rose canine, in autunno per le nocciuole e le more, anche adesso spiccavano le bacche delle rose e del biancospino, color del corallo, ma il maggior piacere durante l’inverno consisteva nella sua assoluta solitudine e nella sua spoglia tranquillità.
Se spirava un alito di vento, lì non si udiva alcun fruscìo perché non c’erano agrifogli né sempreverdi, e i nudi biancospini, e i cespugli di nocciuoli erano fermi come i ciottoli bianchi e consumati che si ammucchiavano in mezzo al sentiero.
C’era solo un’enorme distesa di campi, dove, in quel momento, non si vedevano mandrie al pascolo; e gli uccelletti bruni, che si fermavano a tratti sulla siepe, sembravano foglie color ruggine che si fossero dimenticate di cadere.
Il sentiero saliva su per la collina fino a Hay; giunta a metà strada, mi sedetti sui gradini di una scaletta che scendeva in un campo.
Avviluppatami nel mantello e infilate le mani nel manicotto, non sentii più il freddo, sebbene fosse pungente, come si poteva vedere da una lastra di ghiaccio che copriva la strada là dove un rigagnolo, ora gelato, era traboccato dopo un breve disgelo qualche giorno prima.
Thornfield era ora sotto di me: le sue grigie mura merlate spiccavano al fondo della valle; i suoi boschi e lo stormo di corvi si stagliavano a occidente.
Rimasi lì finché il sole scese fra gli alberi e scomparve, rosso e brillante, dietro di essi.
Mi volsi allora verso oriente.
Sulla cima della collina, sopra di me, sorgeva la luna; ancora pallida come una nube, ma più brillante di momento in momento, sembrava contemplare dall’alto il villaggio di Hay, seminascosto fra gli alberi, coi suoi fumi azzurri che si alzavano in cielo dai rari comignoli: era ancora distante un miglio, ma nel silenzio assoluto potevo udire distintamente i lievi sussurri della sua vita.
Il mio orecchio poteva anche cogliere un fluire di acque correnti; non avrei potuto dire da quali valli provenisse né da quali pendii; ma intorno a Hay v’erano molte colline e, certamente, molti ruscelli vi avevano scavato il loro letto.
Quella calma sera tradiva egualmente il tintinnìo delle correnti più vicine e lo scroscio delle più lontane.
Un violento fragore sovrastò questo lieve frammischiarsi di gorgogli e sussurri così lontani e, insieme, così distinti: era un pesante scalpiccìo, un frastuono metallico che rompeva quel fluttuante e dolce vagabondaggio dello spirito; come quando, in un quadro, la massa compatta di una rupe o l’intricato groviglio di rami di una grande quercia, tracciati con linee scure e forti in primo piano, spezzano le aeree distanze di colli azzurri, di assolati orizzonti, di nubi leggere in cui tinta si fonde con tinta.
Il fracasso proveniva dall’acciottolato: stava arrivando un cavallo: le tortuosità del sentiero lo nascondevano ancora, ma si avvicinava.
Avevo appena lasciato il mio gradino; ma, poiché il sentiero era stretto, tornai a sedermi per lasciarlo passare.
Allora ero giovane, e fantasie di ogni sorta, tristi o esaltanti, occupavano la mia mente: ricordi di fiabe infantili frammisti con altre assurdità; e, quando affioravano alla memoria, la maturità seppur giovanile aggiungeva loro una vivacità e una forza superiori a quelle dell’infanzia.
Mentre il cavallo si avvicinava e io mi aspettavo di vederlo spuntare nelle ombre del crepuscolo, mi ricordai certi racconti di Bessie nei quali compariva un dèmone dell’Inghilterra settentrionale, chiamato Gytrash, che, sotto forma di cavallo, di mulo o di grosso cane, percorreva le strade solitarie e qualche volta coglieva di sorpresa i viaggiatori ritardatari come questo cavallo sorprendeva me.
Era molto vicino ma non ancora in vista, quando, oltre allo scalpitare degli zoccoli, udii un fruscìo sotto la siepe e dai bassi tronchi dei nocciuoli sbucò un cane enorme bianco e nero che si distingueva nettamente in mezzo agli alberi.
Era la copia esatta di una delle personificazioni del Gytrash di Bessie: un essere leonino dal pelo lungo e la testa smisurata: tuttavia mi passò accanto mansueto, senza fermarsi a guardarmi in faccia con spiritali occhi sovracanini come quasi mi sarei aspettata.
Seguì il cavallo, un alto destriero con in groppa il suo cavaliere.
Quell’uomo, un essere umano, ruppe subito l’incanto.
Niente e nessuno aveva mai cavalcato Gytrash: era sempre solo: e i dèmoni, per quanto ne sapevo, potevano incarnarsi in rozze sembianze animali ma difficilmente cercavano rifugio nelle comuni forme umane.
Non era Gytrash, ma solo un viaggiatore che aveva preso la scorciatoia per Millcote.
Passò e io proseguii; ma dopo pochi passi mi voltai: il rumore di una scivolata, quello di una caduta sui ciottoli e un’esclamazione: Accidenti e adesso?, richiamarono la mia attenzione.
L’uomo e il cavallo erano a terra, entrambi scivolati sulla lastra di ghiaccio che copriva l’acciottolato.
Il cane tornò indietro di corsa a gran balzi e, vedendo il suo padrone nei guai e udendo i nitriti del cavallo, cominciò ad abbaiare finché le colline avvolte nelle ombre serali rimandarono l’eco di quei latrati profondi quanto la bestia era grande.
Fiutò tutt’intorno al mucchio per terra e poi corse a me; era tutto quello che poteva fare: non c’era altro aiuto a portata di mano a cui poter rivolgersi.
Gli obbedii e scesi verso il viaggiatore, che intanto si dava da fare per liberarsi del cavallo.
I suoi sforzi erano così energici che pensai non si fosse fatto molto male: tuttavia chiesi: Siete ferito, signore?.
Ho l’impressione che stesse bestemmiando, ma non ne sono certa; comunque stava dicendo qualcosa che gli impediva di rispondermi direttamente.
Posso fare qualche cosa per voi?, chiesi ancora.
Dovete semplicemente mettervi da parte, rispose alzandosi prima sulle ginocchia e poi in piedi.
Eseguii: dopo di che cominciò, da parte del cavallo, una serie di tentativi per sollevarsi, scalpitii e batter di zoccoli accompagnati dall’abbaiare e dai latrati del cane, che mi fecero allontanare di qualche iarda; ma non volevo andarmene definitivamente prima di vedere come sarebbe andata a finire.
Finì abbastanza bene: il cavallo si rimise in piedi e il cane fu ridotto al silenzio da uno Zitto, Pilot!.
Adesso il viaggiatore, curvandosi, si tastava il piede e la gamba come per vedere se non ci fosse nulla di rotto; a quanto pareva gli facevano male perché si fermò presso il gradino da cui mi ero appena alzata e vi si sedette.
Penso che fossi in vena di rendermi utile, o almeno di mostrarmi premurosa, perché mi avvicinai ancora a lui.
Signore, se vi siete ferito e avete bisogno di aiuto, posso far venire qualcuno da Thornfield Hall o da Hay.
Grazie, posso fare da me: non ci sono fratture, solo una distorsione; e si alzò di nuovo appoggiando il piede per terra, ma la prova gli strappò un involontario Ugh!.
Restava ancora un poco di luce e la luna diveniva brillante: potevo vederlo bene.
Era avvolto in un mantello col bavero di pelliccia e fibbie di acciaio; non scorgevo i particolari, ma nell’insieme mi parve di media statura e molto largo di torace.
Il viso era bruno, con lineamenti severi e fronte spessa; i suoi occhi e le sopracciglia aggrottate avevano in quel momento un’espressione irosa e contrariata; non era più giovanissimo ma non aveva ancora raggiunto la mezza età; doveva essere sui trentacinque anni.
Non mi faceva alcuna paura, mi intimidiva solo un po’.
Se fosse stato un bel giovane dall’aria eroica, non avrei osato insistere a interrogarlo contro la sua volontà e a offrirgli servizi non richiesti.
Non avevo forse mai veduto un bel giovane; mai in vita mia gli avevo parlato.
In teoria rendevo omaggio e rispetto alla bellezza, all’eleganza, alla galanteria, al fascino; ma se avessi incontrato queste qualità incarnate in forme maschili, avrei istintivamente capito che non collimavano né potevano collimare con nulla di ciò che era in me, e le avrei fuggite come si fuggono il fuoco e la folgore o qualsiasi altra cosa che brilli ma che ci sia avversa.
Così pure, se questo straniero avesse sorriso e si fosse mostrato di buon umore quando mi ero rivolta a lui; se avesse accolto allegramente e con gratitudine le mie offerte di aiuto, avrei proseguito la mia strada senza provare alcun desiderio di insistere nelle domande; ma l’aria accigliata e spiccia del viaggiatore mi misero a mio agio: rimasi dov’ero quando mi aveva fatto segno di andarmene e dichiarai: Signore, non posso pensare di lasciarvi, a quest’ora e su questo sentiero solitario, finché non vi avrò visto in grado di montare a cavallo.
A queste parole mi guardò; prima di allora mi aveva appena dato un’occhiatina.
Penso che dovreste essere voi a casa, disse, se avete una casa in questi paraggi: di dove venite?.
Proprio di qui sotto; e non ho paura di star fuori tardi quando c’è la luna: farò con piacere una corsa fino a Hay per voi, se lo desiderate: devo andare là a impostare una lettera.
Abitate proprio qui sotto: intendete quella casa con le merlature?, e indicò Thornfield Hall.
La luna gettava ora un bianco raggio proiettandolo, distinto e pallido, dai boschi che, stagliati sul cielo a occidente, sembravano adesso una massa d’ombra.
Sì, signore.
A chi appartiene quella casa?.
Al signor Rochester.
E voi lo conoscete, il signor Rochester?.
No, non l’ho mai visto.
Allora non ci abita?.
No. E potete dirmi dov’è?. Non lo so.
Naturalmente non siete una domestica della casa.
Siete....
S’interruppe; diede un’occhiata al mio abito che, come sempre, era semplicissimo: una veste di lana nera e un nero cappello di castoro, nessuno dei quali era al livello di una cameriera.
Parve imbarazzato a decidere chi potessi essere; lo aiutai.
Sono l’istitutrice.
Ah, l’istitutrice!, ripeté; il diavolo mi porti se non l’avevo dimenticato!
L’istitutrice!, e di nuovo il mio abbigliamento fu sottoposto a un esame.
Due minuti dopo si alzò dal suo scalino con una smorfia di dolore.
Non posso incaricarvi di andare a cercare aiuto, disse; ma potete aiutarmi un po’ voi, se volete essere così gentile.
Sì, signore.
Non avete un ombrello che possa usare come bastone?.
No.
Provatevi a prendere il mio cavallo per la briglia e a portarmelo qui: avete paura?.
Avrei avuto paura a toccare un cavallo se fossi stata sola, ma, siccome venivo pregata di farlo, ero disposta a obbedire.
Posai il manicotto sullo scalino e mi avvicinai a quel gran destriero; cercai di afferrar la briglia, ma era innervosito e non mi permetteva di avvicinarmi alla sua testa; feci tutti i tentativi possibili, ma invano; frattanto ero atterrita da come agitava le zampe anteriori.
Il viaggiatore stette a guardare aspettando per un po’ di tempo, poi si mise a ridere.
Capisco, disse, la montagna non sarà mai portata a Maometto, così tutto quello che potete fare è di aiutare Maometto ad andare alla montagna; devo pregarvi di venire qui.
Mi avvicinai.
Scusatemi, continuò, sono costretto a servirmi di voi.
Mi posò sulla spalla una mano pesante e, appoggiandosi a me con qualche difficoltà, arrivò zoppicando al cavallo.
Afferrata la briglia, lo dominò facilmente e saltò in sella facendo una brutta smorfia perché lo sforzo gli aveva dato uno strappo alla distorsione.
Adesso, disse, lasciando andare il labbro inferiore che aveva stretto fra i denti, porgetemi il frustino, è lì sotto la siepe.
Cercai e lo trovai.
Grazie; e ora andate in fretta a Hay con la vostra lettera e tornate più presto che potete.
Un colpo di sprone fece dapprima impennare il cavallo e poi lo spinse al galoppo; il cane seguì le sue orme; e tutti e tre scomparvero.
Come erica che, nel deserto, il vento selvaggio travolge. Raccolsi il manicotto e proseguii.
L’incidente era avvenuto e si era allontanato da me: era stato un incidente senza importanza, senza poesia, in certo senso senza interesse; tuttavia aveva portato un cambiamento sia pure in una sola ora della mia monotona vita.
Il mio aiuto era stato necessario ed era stato richiesto; io l’avevo dato: ero contenta di aver fatto qualche cosa; per quanto tutto ciò potesse essere banale e fugace, era tuttavia qualche cosa di attivo, e io ero stanca di un’esistenza del tutto passiva.
Inoltre quel volto nuovo era come un nuovo quadro introdotto nella galleria della memoria; ed era diverso da tutti gli altri appesi là: anzitutto perché era un volto maschile, in secondo luogo perché era bruno, forte e severo.
Lo avevo ancora dinanzi quando entrai in Hay e infilai la lettera nella cassetta dell’ufficio postale; lo vedevo mentre mi affrettavo giù per il colle verso casa.
Quando raggiunsi la scaletta mi fermai, mi guardai attorno e rimasi in ascolto con l’idea che gli zoccoli di un cavallo potessero risuonare ancora sull’acciottolato e che un cavaliere avvolto in un mantello e un cane di Terranova simile a un Gytrash, potessero di nuovo apparire: mi vidi davanti solo la siepe e un salice spezzato che si levava fermo e dritto per accogliere i raggi lunari; udii solo un leggerissimo soffio di vento che serpeggiava a tratti fra gli alberi intorno a Thornfield a un miglio di distanza; e, quando guardai in giù, verso quel fruscìo, i miei occhi videro accendersi sulla facciata della villa una luce a una finestra.
Questo mi ricordò che era tardi e mi affrettai. Non ero contenta di tornare a Thornfield.
Varcare la sua soglia significava rientrare nell’inerzia; attraversare l’anticamera silenziosa, salire le scale buie, cercare la mia stanzetta solitaria, e poi incontrare la tranquilla signora Fairfax e passare con lei, e con lei sola, la lunga serata invernale, significava soffocare del tutto la lieve eccitazione risvegliatasi durante la passeggiata...
imprigionare le mie facoltà negli invisibili ceppi di un’uniforme e di una troppo tranquilla esistenza. Cominciavo a non apprezzare più la sicurezza e il benessere di quell’esistenza.
Come mi avrebbe fatto bene in quel momento tuffarmi nel vortice di una vita incerta e stressante e imparare da dure e amare esperienze a desiderare quella calma di cui adesso mi lamentavo!
Sì, come a un uomo stanco di stare seduto in una poltrona troppo comoda farebbe bene un lungo cammino: e, nelle mie condizioni, il desiderio di movimento era per me naturale come lo sarebbe stato per lui nelle sue.
Mi fermai sul cancello; poi sul prato; passeggiai in su e in giù sul marciapiede; le imposte della porta a vetri erano chiuse e non potevo vedere nell’interno; e i miei occhi e il mio animo sembravano rifuggire da quella buia casa...
da quella grigia cavità piena di celle senza luce, quale mi appariva... verso quel cielo vasto sopra di me: un mare azzurro libero da ogni traccia di nube.
La luna saliva lenta e solenne, e il suo globo sembrava guardare in alto via via che lasciava, sempre più lontane sotto di sé, le colline dietro le quali era spuntata, aspirando allo zenit, la cupa notte nella sua immensa profondità e nelle sue distanze infinite. Quelle stelle tremanti che seguivano il suo cammino facevano palpitare il mio cuore: mi sentivo il fuoco nelle vene quando alzavo su di esse il mio sguardo. Le piccole cose ci richiamano sulla terra; nell’anticamera l’orologio batté le ore, e questo bastò a distogliermi dalla luna e dalle stelle, aprii una porta laterale ed entrai. L’anticamera era illuminata non solo dal lampadario di bronzo che pendeva dall’alto; ma un caldo bagliore si diffondeva nella stanza e sui gradini più bassi della scala di quercia. Questa luce rossastra proveniva dalla grande sala da pranzo la cui porta aveva due battenti spalancati; un allegro fuoco dietro la griglia faceva brillare i marmi del caminetto e gli ottoni della paletta, delle molle e dell’attizzatoio, metteva in risalto i tendaggi di porpora e il mobilio lucido. Notai a malapena un gruppo presso il caminetto: e mi ero appena resa conto di un allegro suono di voci tra cui mi parve distinguere le grida di gioia di Adèle, quando la porta venne chiusa.
Salii in fretta nella stanza della signora Fairfax; anche lì brillava un bel fuoco, ma non c’era la candela e neppure la signora Fairfax.
Al suo posto, solitario, seduto dritto sul tappeto e intento a fissare la fiamma con gravità, vidi un grosso cane bianco e nero, dal pelo lungo, identico al Gytrash del sentiero.
Così uguale che mi feci avanti dicendo: Pilot! e lui si alzò e venne ad annusarmi. Lo accarezzai; lui dimenò la lunga coda, ma mi sembrava un essere troppo misterioso per starci a lungo in compagnia; non capivo di dove fosse venuto. Suonai il campanello per chiedere una candela; volevo anche avere qualche notizia su questo visitatore.
Leah entrò.
Da dove viene questo cane?.
È il cane del padrone.
Di chi?. Del padrone... il signor Rochester...
è appena arrivato.
Davvero?
E la signora Fairfax è con lui?.
Sì, e anche la signorina Adèle; sono tutti in sala da pranzo; John è andato a cercare un chirurgo, perché il padrone ha avuto un incidente; il suo cavallo è caduto e lui si è stortato una caviglia.
Il cavallo è caduto sul sentiero di Hay?.
Sì, scendendo la collina; è scivolato sul ghiaccio.
Ah!
Per piacere, Leah, portatemi una candela.
Leah ritornò con la candela seguita dalla signora Fairfax, che ripeté le notizie, aggiungendo che il signor Carter, il chirurgo, era venuto e adesso era col signor Rochester; poi si allontanò in fretta per dare gli ordini per il tè, e io salii per svestirmi.
CAPITOLO XIII Il signor Rochester, probabilmente per ordine del chirurgo, quella sera andò a letto presto e il mattino dopo si alzò tardi.
Quando scese si dedicò ai suoi affari: erano arrivati il suo amministratore e alcuni fittavoli e lo attendevano per parlargli. Adèle e io fummo costrette a sgombrare la biblioteca: sarebbe servita, durante il giorno, come stanza per ricevere i visitatori.
Fu acceso il fuoco in un appartamento del piano di sopra, vi portammo i nostri libri e lo sistemammo come futura stanza da studio.
Nel corso della mattinata mi accorsi che Thornfield Hall era cambiata: non era più silenziosa come una chiesa, riecheggiava ogni una o due ore per un colpo alla porta o uno squillo di campanello; anche un rumore di passi attraversava spesso l’anticamera e nuove voci parlavano in diversi toni al piano terreno; una nuova corrente fluiva dal mondo esterno; si sentiva la presenza del padrone: per parte mia preferivo così.
Quel giorno non fu facile far lezione a Adèle; non riusciva ad applicarsi; non faceva che correre alla porta e sporgersi dalla balaustra per tentar di vedere seppur di sfuggita il signor Rochester; poi inventava scuse per scendere al pianterreno allo scopo, come subito sospettai, di entrare in biblioteca, dove sapevo che non era richiesta; infine, quando già un po’ arrabbiata riuscii a farla star ferma, continuò a parlare senza sosta del suo ami, monsieur Édouard Fairfax de Rochester, come lo chiamava raddoppiando il nome , e a congetturare quali regali le avesse portato; perché, a quanto pareva, la sera prima egli le aveva annunciato che, tra i bagagli che dovevano arrivare da Millcote, c’era una certa cassetta il cui contenuto l’avrebbe interessata.
Et cela doit signifier, diceva, qu’il y aura là dedans un cadeau pour moi, et peut-être pour vous aussi, mademoiselle.
Monsieur a parlé de vous: il m’a demandé le nom de ma gouvernante, et si elle n’était pas une petite personne assez mince et un peu pâle.
J’ai dit qu’oui: car c’est vrai, n’est-ce pas, mademoiselle?.21 Io e la mia allieva pranzammo come di consueto nel salottino della signora Fairfax; il pomeriggio nevicò e tirò vento e noi lo passammo nello studio. Verso sera lasciai che Adèle mettesse da parte libri e lavoro per correr dabbasso; perché dal relativo silenzio e dal cessare degli squilli di campanello alla porta, conclusi che adesso il signor Rochester era libero.
Rimasta sola, mi avvicinai alla finestra; ma non si poteva vedere nulla: il crepuscolo e la neve oscuravano l’aria e nascondevano perfino i cespugli del prato.
Lasciai cadere la tenda e tornai presso il fuoco.
Con la fantasia mi sembrava di intravedere tra le braci delle figure qualcosa che rassomigliava a un dipinto del castello di Heidelberg sul Reno, che ricordavo di aver visto, quando entrò la signora Fairfax allontanando con la sua presenza il mosaico fiammeggiante che avevo messo insieme e disperdendo anche alcuni pensieri tristi e spiacevoli che cominciavano ad affollare la mia solitudine.
Il signor Rochester sarebbe lieto se, stasera, voi e la vostra allieva andaste a prendere il tè con lui in salotto, disse: è stato così occupato per tutto il giorno che non ha potuto chieder di voi prima di adesso.
A che ora è il tè?, domandai.
Oh, alle sei: in campagna anticipa l’ora.
Adesso fareste bene a cambiarvi; verrò con voi ad aiutarvi.
Ecco la candela.
È proprio necessario che mi cambi?.
Sì, è meglio: io mi vesto sempre per la sera quando il signor Rochester è qui.
Questa nuova cerimonia mi sembrava in qualche modo eccessiva; comunque mi recai nella mia camera e, con l’aiuto della signora Fairfax, cambiai il mio abito nero di lana con uno di seta nera: il migliore e l’unico che avessi oltre uno grigio chiaro che, secondo le idee che mi ero fatta a Lowood sull’eleganza, consideravo troppo bello per essere portato se non in occasioni del tutto eccezionali.
Avete bisogno di una spilla, disse la signora Fairfax.
Avevo un piccolo fregio di perle che mi aveva regalato la signorina Temple per ricordo, prima di separarsi da me: me lo misi e scendemmo.
Non abituata com’ero ad avvicinare estranei, era per me una vera prova comparire, così formalmente invitata, alla presenza del signor Rochester.
Lasciai che la signora Fairfax mi precedesse nella sala da pranzo, tenendomi nella sua ombra mentre attraversavamo la stanza; e, oltrepassato l’arco, la cui tenda era adesso calata, entrai nell’elegante salotto.
Due candele di cera erano accese sul tavolo e due sulla mensola del caminetto. Pilot si crogiolava accucciato alla luce e al calore di un magnifico fuoco: Adèle si inginocchiò accanto a lui.
Il signor Rochester era semisdraiato su di un divano, con il piede sostenuto da un cuscino; guardava Adèle e il cane: il riflesso del fuoco illuminava in pieno il suo volto. Riconobbi il mio viaggiatore con le sue lunghe sopracciglia nere e la fronte resa ancor più quadrata dalla linea orizzontale dei capelli neri; riconobbi il suo naso pronunciato, notevole più per il suo carattere che per la bellezza; le narici spesse, secondo me segno di irascibilità; la bocca dura, il mento, la mascella... sì, tutti e tre erano decisamente duri, non c’era da sbagliarsi.
La sua figura, adesso priva del mantello, mi si rivelò in perfetta armonia con le linee decise del volto: la giudicai una bella figura in senso atletico, larga di petto e stretta di fianchi, sebbene né alta né elegante.
Il signor Rochester dovette accorgersi dell’ingresso della signora Fairfax e mio: ma non sembrava essere in vena di badare a noi perché non alzò nemmeno la testa mentre ci avvicinavamo.
Signore, ecco la signorina Eyre, disse la signora Fairfax col suo modo pacato.
Lui fece un semplice cenno del capo, senza distogliere gli occhi dal cane e dalla bambina.
Fate accomodare la signorina Eyre, disse: e v’era qualche cosa in quel suo rigido cenno, in quel suo tono impaziente e tuttavia formale, che sembrava aggiungere: Che cosa m’importa se la signorina Eyre è qui o altrove?
In questo momento non sono disposto a occuparmi di lei.
Sedetti senza alcun imbarazzo.
Un’accoglienza tutta gentilezze mi avrebbe probabilmente confusa: non avrei saputo contraccambiarla né esserne all’altezza con risposte ricercate ed eleganti; ma quella rude estrosità mi sollevava da ogni obbligo; al contrario una dignitosa acquiescenza, di fronte a quei modi bizzarri, mi metteva in vantaggio.
Inoltre l’eccentricità di quel comportamento non mancava di qualche cosa di piccante: ero curiosa di vedere come sarebbe continuato. E continuò come avrebbe potuto continuare una statua, cioè il signor Rochester non parlò né si mosse.
La signora Fairfax sembrò preoccuparsi che qualcuno fosse cortese e cominciò a parlare.
Affabilmente, al suo solito e, al suo solito, in modo piuttosto banale commiserò il signor Rochester che aveva dovuto occuparsi di affari tutto il giorno, per la noia che quella dolorosa distorsione gli doveva dare, congratulandosi con lui perché la sopportava pazientemente senza troppo lamentarsi.
Signora, desidererei del tè, fu la sola risposta che ottenne.
Lei si affrettò a suonare il campanello; e, quando arrivò il vassoio, si mise a disporre le tazze, i cucchiaini ecc.
con sollecita diligenza.
Io e Adèle ci avvicinammo al tavolo; ma il padrone non lasciò il suo divano.
Volete dare la tazza al signor Rochester?, mi disse la signora Fairfax; Adèle magari la lascerebbe cadere.
Obbedii; mentre prendeva la tazza dalle mie mani, Adèle, pensando che fosse il momento giusto per fare una richiesta in mio favore, esclamò: N’est-ce pas, monsieur, qu’il y a un cadeau pour mademoiselle Eyre dans vostre petit coffre?.22 Chi parla di regali?, disse lui burbero.
Vi aspettate un regalo, signorina Eyre?
Vi piacciono i regali?, e mi ficcò in faccia due occhi scuri, severi e penetranti.
Non so, signore: ne ho avuta un’esperienza assai scarsa: in genere sono considerati cose gradite.
Considerati in genere!
ma voi che ne pensate?.
Dovrei avere un po’ di tempo, signore, prima di darvi una risposta soddisfacente: un regalo ha molti aspetti, non è vero?
e bisognerebbe considerarli tutti prima di esprimere un’opinione in proposito.
Signorina Eyre, voi non siete semplice come Adèle: lei mi chiede a gran voce un cadeau appena mi vede: voi menate il can per l’aia.
Perché ho meno fiducia di Adèle nei miei meriti: lei può fare appello a una vecchia amicizia e anche al diritto dell’abitudine: mi ha riferito infatti che di solito le regalate dei giocattoli; ma, nel mio caso, sono imbarazzata, dato che sono un’estranea e non ho fatto niente per meritarmi un riconoscimento.
Oh, non fate troppo la modesta!
Ho interrogato Adèle, e ho saputo che vi siete presa molta cura di lei: non è molto sveglia, non ha particolari doti, e tuttavia in poco tempo ha fatto molti progressi.
Signore, adesso mi avete dato il mio cadeau; ve ne sono grata: è la ricompensa che gli insegnanti ambiscono di più...
la lode per i progressi dei loro allievi.
Uhm!, brontolò il signor Rochester, e prese il suo tè in silenzio. Venite accanto al fuoco, disse poi, quando il vassoio fu portato via.
La signora Fairfax si era sistemata in un angolo con il suo lavoro a maglia e Adèle mi conduceva per mano intorno alla stanza mostrandomi bei libri e i soprammobili sulle mensole e sugli armadi.
Obbedimmo; Adèle avrebbe voluto sedersi sulle mie ginocchia, ma le fu detto di giocare con Pilot.
Siete in questa casa da tre mesi?.
Sì, signore.
E venivate da...?.
Dalla scuola di Lowood, nella Contea di....
Ah!
Un’istituzione di beneficenza.
Quanto tempo vi siete rimasta?.
Otto anni.
Otto anni!
Dovete avere una vitalità eccezionale.
Credevo che bastasse metà tempo, in un luogo simile, per mettere a terra un essere umano!
Non c’è da meravigliarsi se avete l’aria di venire da un altro mondo.
Mi domandavo dove eravate andata a pescarvi quel viso.
Quando mi avete incontrato, ieri sera, sul sentiero di Hay, mi sono venuti in mente, chissà come, i racconti di fate e avevo una mezza idea di domandarvi se avevate stregato il mio cavallo: non ne sono ancora sicuro.
Chi sono i vostri genitori?.
Non ne ho.
Immagino che non li abbiate mai avuti: li ricordate?.
No.
Eh, già.
E così, quando ve ne stavate seduta sulla scaletta, aspettavate la vostra gente?.
Chi, signore?.
Gli ometti vestiti di verde: era una sera di luna proprio adatta per loro.
Avete forse messo quel maledetto ghiaccio sull’acciottolato perché avevo spezzato uno dei vostri cerchi magici?.
Scossi la testa.
Gli ometti vestiti di verde hanno lasciato tutti l’Inghilterra cento anni fa, dissi parlando con la sua stessa serietà, e non ne potreste trovare traccia nemmeno sul sentiero di Hay o nei dintorni.
Credo che nessuna luna, estiva, settembrina o invernale, brillerà mai più sulle loro feste. La signora Fairfax aveva lasciato cadere il lavoro e, con le sopracciglia inarcate, sembrava domandarsi che razza di discorsi facessimo.
Be’, riprese il signor Rochester, se non conoscete i genitori, avrete qualche parente, degli zii, delle zie?.
No, nessuno che abbia mai visto.
E la vostra casa?.
Non ne ho.
Dove vivono i vostri fratelli e le vostre sorelle?.
Non ho né fratelli né sorelle.
Chi vi ha raccomandato per venire qui?.
Ho messo un annuncio sul giornale, e la signora Fairfax mi ha risposto.
Sì, disse la brava signora, che adesso capiva su quale terreno eravamo, e ringrazio ogni giorno la Provvidenza per la scelta che mi ha fatto fare.
La signorina Eyre è stata per me una compagna deliziosa e, per Adèle, un’insegnante affettuosa e piena di cure.
Non datevi la pena di dir bene di lei, rispose il signor Rochester; i panegirici non mi fanno impressione; giudicherò da solo.
Ha cominciato col far cadere il mio cavallo. Come, signore?, esclamò la signora Fairfax.
Devo ringraziarla per questa distorsione.
La vedova era del tutto strabiliata.
Signorina Eyre, avete mai vissuto in città?.
No, signore.
Avete conosciuto molta gente?.
No: solo le allieve e le insegnanti di Lowood, e adesso gli abitanti di Thornfield.
Avete letto molto?.
Solo i libri che mi sono capitati in mano: non molti e non molto intelligenti. Avete vissuto come una monaca: senza dubbio siete molto profonda in questioni religiose...
Brocklehurst, che a quanto so dirige Lowood, è un ecclesiastico, no?.
Sì, signore.
E probabilmente tutte voi lo adoravate come le religiose di un convento adorano il loro direttore spirituale.
Oh, no.
Siete di ghiaccio!
No!
Evviva!
Una novizia che non adora il suo sacerdote!
È quasi una bestemmia.
Non amavo affatto il signor Brocklehurst; e non ero la sola a pensarla così.
È un uomo duro: borioso e intrigante; ci faceva tagliare i capelli; e per fare economia ci comprava aghi e filo di cattiva qualità, con i quali era impossibile cucire.
Era proprio un’economia sbagliata, notò la signora Fairfax, che tornava a cogliere il senso della conversazione.
Ed erano queste le sue principali colpe?.
Quando era lui solo a dirigere l’economato, prima che venisse eletto il comitato, ci faceva morir di fame; ci annoiava a morte con lunghe letture settimanali e leggendoci alla sera dei libri , pieni di morti improvvise e di castighi divini che ci mettevano paura quando dovevamo andare a letto.
Quanti anni avevate, quando siete entrata a Lowood?.
Circa dieci.
E vi siete rimasta otto anni: dunque adesso ne avete diciotto?.
Sì.
Come vedete, l’aritmetica è utile: altrimenti non sarei stato proprio capace di indovinare la vostra età.
È difficile farlo quando i lineamenti e l’espressione sono così mutevoli come nel vostro caso.
E che cosa avete imparato a Lowood?
Sapete suonare?. Un po’. Naturalmente: è la risposta di prammatica. Andate nella biblioteca... voglio dire, per favore...
.
Dunque, andate nella biblioteca; prendetevi una candela; lasciate la porta aperta; sedetevi al piano e suonate qualche cosa. Mi allontanai obbedendo ai suoi ordini.
Basta!, gridò dopo pochi minuti; vedo che suonate un po’, come tutte le ragazze inglesi quando escono dal collegio; forse meglio di certe ma non bene.
Chiusi il piano e tornai.
Il signor Rochester riprese a dire: Stamattina Adèle mi ha mostrato alcuni schizzi dicendomi che erano vostri.
Non so se erano tutti di vostra mano; probabilmente un maestro vi ha aiutata.
No davvero!, esclamai.
Ah!
questo ferisce il vostro orgoglio.
Bene, andate a prendermi la vostra cartella, se potete garantirmi che contenga qualcosa di originale; ma non fatelo se non ne siete sicura: io riconosco subito gli elementi non genuini.
Allora, signore, non dirò nulla e potrete giudicare da voi.
Portai la cartella dalla biblioteca.
Avvicinatemi il tavolo, disse; e io lo spinsi verso il suo divano.
Adèle e la signora Fairfax si avvicinarono per vedere i disegni.
Non fate ressa, ordinò il signor Rochester: prendete i disegni via via che li avrò guardati, ma non mettetemi le teste davanti.
Esaminò attentamente ogni schizzo e ogni dipinto.
Ne mise da parte tre e allontanò gli altri dopo averli osservati.
Portateli su quell’altro tavolo, signora Fairfax, disse, e guardateli con Adèle; voi tornate a sedervi e rispondetemi.
Vedo che questi dipinti sono di una sola mano: è la vostra?.
Sì.
E dove avete trovato il tempo per farli?
Devono aver richiesto molto tempo e una certa meditazione.
Li ho eseguiti nelle ultime due vacanze a Lowood, quando non avevo altro da fare.
Dove avete preso i modelli?.
Nella mia testa.
Quella che avete adesso sulle spalle?.
Sì, signore.
E c’è dentro altra roba dello stesso genere?.
Direi di sì: o meglio, lo spero.
Dispose davanti a sé i dipinti e tornò a considerarli alternativamente.
Mentre egli è così occupato, ti dirò, lettore, che cosa rappresentavano: ma anzitutto devo premettere che non erano niente di straordinario.
I soggetti, in realtà, erano sorti vividi dalla mia mente.
Quando li avevo visti con gli occhi dello spirito, prima di tentare di dar loro consistenza, mi avevano fatto un’impressione profonda; ma la mia mano non era riuscita ad andar dietro alla fantasia e comunque aveva realizzato solo una pallida immagine di quello che avevo in mente.
Erano dipinti ad acquarello.
Il primo rappresentava nubi basse e livide che rotolavano su di un mare in tempesta: tutto il fondo era in ombra, e così pure il primo piano, o meglio le onde più vicine, perché non c’era spiaggia.
Un raggio di luce metteva in rilievo l’albero semisommerso di una nave sul quale si aggrappava un cormorano, grande e scuro, con sbuffi di spuma sulle ali; nel becco reggeva un braccialetto d’oro e di gemme che avevo dipinto con le più brillanti tinte della mia tavolozza e con tutta la chiara precisione di cui ero capace.
Immerso nell’acqua verde, sotto l’albero e l’uccello, si intravedeva il corpo di un’annegata; un bel braccio era la sola parte chiaramente visibile, da cui il braccialetto era stato sfilato o strappato.
Il secondo dipinto aveva in primo piano solo la scura vetta di un colle con erbe e alcune foglie come piegate dal vento.
Al di là della cima e sopra spaziava un aperto cielo di un azzurro intenso, quasi al crepuscolo: e in quel cielo sorgeva un busto di donna nelle tinte più tenui e neutre che avevo potuto trovare.
La fronte severa era sormontata da una stella; i lineamenti erano visti come attraverso una luce diffusa; gli occhi brillavano scuri e selvaggi; i capelli fluttuavano pieni d’ombra, come una nube senza raggio squarciata dal vento o dalla folgore.
Sul collo c’era un pallido riflesso come di luce lunare; e lo stesso debole chiarore sfiorava il gregge delle leggere nubi da cui sorgeva questa visione della Stella della Sera.
Il terzo mostrava la punta di un iceberg che si ergeva contro un cielo polare: un fascio di luci nordiche levava le sue pallide e fitte lance all’orizzonte.
In primo piano spiccava, contro quelle luci lontane, una testa... una testa enorme inclinata verso l’iceberg e posata su di esso.
Due mani sottili, riunite sotto la fronte, a sostenerla, tendevano davanti al volto un velo nero, che lasciava scoperta solo la fronte esangue, bianca come un osso, e un occhio vuoto e fisso, senza altra espressione che quella vitrea della disperazione.
Sopra le tempie, tra le volute di un turbante nero, di forma indistinta, vago e inconsistente come una nube, fiammeggiava un anello bianco, ingemmato di luci più calde.
Questa pallida mezzaluna era il simbolo di una corona regale e ciò che incoronava era la forma che non ha forma alcuna.
Vi sentivate felice nel dipingere questi quadri?, mi domandò adesso il signor Rochester.
Ero tutta assorta, signore: sì, ero anche felice.
Insomma, dipingerli è stata per me una delle gioie più intense che abbia mai conosciuto.
Questo non è dir molto.
Le vostre gioie, da quanto voi stessa avete detto, sono state assai poche; ma direi che, nel mescolare e stendere queste strane tinte, avete vissuto una specie di sogno artistico.
Vi avete dedicato ogni giorno molto tempo?.
Non avevo altro da fare perché ero in vacanza, e lavoravo dalla mattina al pomeriggio e dal pomeriggio alla sera: la lunghezza delle giornate estive mi dava voglia di lavorare.
E vi siete sentita soddisfatta del risultato di un lavoro così intenso?.
Tutt’altro.
Ero tormentata nel vedere quello che facevo così diverso da quello che avevo in mente: in ogni caso ho immaginato qualche cosa che non sono stata capace di realizzare.
Non del tutto: avete fissato l’ombra del vostro pensiero; ma probabilmente nulla di più.
Non avevate abbastanza abilità ed esperienza artistica per attuarlo completamente: tuttavia, per una esordiente, questi dipinti sono validi.
Quanto all’ispirazione, è magica.
Questi occhi della Stella della Sera dovete averli visti in sogno.
Come avete potuto farli così chiari senza essere brillanti perché la stella smorza la loro luce?
E qual è il significato della loro solenne profondità?
E chi vi ha insegnato a dipingere il vento?
Vi è tutta una tempesta in questo cielo e sull’alto di questa collina.
Dove avete visto il monte Latmos?
Perché questo è il Latmos.
Ecco!
Mettete via i disegni.
Avevo appena legato i lacci della cartella, quando, guardando l’orologio, egli disse bruscamente: Sono le nove: dove avete la testa, signorina Eyre, a tenere alzata Adèle a quest’ora?
Portatela a letto.
Adèle andò a baciarlo prima di lasciar la stanza: egli accettò quelle carezze, ma non le apprezzò più di quanto avrebbe potuto fare Pilot, e forse meno.
E adesso auguro a tutte voi la buona notte, concluse facendo con la mano un gesto verso la porta per farci capire che era stanco della nostra compagnia e desiderava congedarci.
La signora Fairfax raccolse il suo lavoro; io presi la mia cartella, e, dopo un inchino che ricevette in cambio un freddo cenno del capo, ci ritirammo.
Signora Fairfax, dicevate che il signor Rochester non ha niente di particolare, dissi quando la raggiunsi nella sua camera dopo aver messo a letto Adèle.
Ebbene, che ha?.
È molto mutevole e brusco.
È vero: la prima volta fa certamente questa impressione, ma io sono così abituata ai suoi modi che non ci bado più; d’altra parte, se ha qualche stranezza nel carattere, deve essere scusato.
Perché?. In parte perché è nella sua natura...
e nessuno di noi può modificarla; e in parte perché certamente è tormentato da dolorosi pensieri che lo rendono di umore incostante.
Pensieri di che genere?.
Anzitutto questioni di famiglia. Ma non ha famiglia. Adesso no, ma ne ha avuta una...
o per lo meno dei parenti.
Ha perso suo fratello maggiore pochi anni fa.
Il suo fratello maggiore?.
Sì.
L’attuale signor Rochester non è da molto tempo in possesso della sua proprietà; solo nove anni circa.
Nove anni sono un tempo abbastanza lungo.
Era così attaccato al fratello da non essersi ancora consolato per la sua morte?.
Be’, no... forse no.
Penso che fra loro ci fossero dei malintesi.
Il signor Rowland Rochester non si comportò in modo molto giusto con il signor Edward; e forse mise il padre contro di lui. Il vecchio Rochester non pensava che al denaro e si preoccupava solo di mantenere intatto il patrimonio familiare. Era contrario a dividere la proprietà, e tuttavia voleva che anche il signor Edward avesse una ricchezza tale da mantenere alto il prestigio del nome.
Appena egli raggiunse la maggiore età, furon compiuti dei passi non del tutto onesti e che crearono profondi dissapori.
Il vecchio Rochester e il signor Rowland, pensando di fare la sua fortuna, si accordarono per mettere il signor Edward in una condizione che egli giudicò penosa: di che natura fosse, con esattezza, non l’ho mai saputo bene, ma egli non poté sopportarla.
Non è tipo da perdonare facilmente: ruppe con la famiglia e per molti anni condusse una vita disordinata.
Non credo che sia mai rimasto a Thornfield per quindici giorni di seguito da quando la morte del fratello, senza testamento, lo lasciò padrone della proprietà; e non c’è davvero da meravigliarsi se evita questo vecchio luogo.
E perché lo eviterebbe?.
Forse lo trova malinconico.
Era una risposta evasiva.
Avrei desiderato una maggior chiarezza; ma la signora Fairfax non poteva o non voleva darmi notizie più esplicite sulle origini e la natura di ciò che tormentava il signor Rochester.
Dichiarò che per lei era un mistero e che ciò che sapeva eran solo ipotesi.
Era evidente che voleva lasciar cadere l’argomento, e io non insistetti. CAPITOLO XIV Nei giorni che seguirono vidi poco il signor Rochester.
Al mattino era sempre immerso nei suoi affari, e, il pomeriggio, venivano a trovarlo signori di Millcote o dei dintorni, e a volte restavano a pranzo con lui. Quando la sua distorsione fu guarita tanto da permettergli di cavalcare, cominciò a uscire spesso a cavallo; probabilmente per restituire quelle visite, poiché in genere tornava solo a tarda notte.
Per tutto questo tempo anche Adèle fu raramente ammessa alla sua presenza, e tutti i miei rapporti con lui si limitarono a qualche casuale incontro nell’anticamera, sulle scale o nella galleria.
Allora mi passava accanto altero e freddo, dando segno di accorgersi di me solo per un distaccato cenno del capo o un gelido sguardo; altre volte con un saluto e un sorriso di affabile cortesia.
I suoi cambiamenti di umore non mi offendevano poiché sapevo di non avere alcuna responsabilità; quegli alti e bassi dipendevano da cause che non mi riguardavano affatto.
Un giorno aveva avuto invitati a pranzo e aveva mandato a chiedere la mia cartella, evidentemente per mostrarne il contenuto: gli ospiti se ne andarono presto per assistere a una riunione pubblica a Millcote, come mi disse la signora Fairfax; ma poiché la sera23 era brutta, fredda e piovosa, il signor Rochester non li accompagnò.
Non appena si furono allontanati, suonò il campanello: io e Adèle dovevamo scendere al piano terreno.
Pettinai e lavai Adèle, e, assicuratami di avere il mio solito aspetto da quacchera, dove non c’era nulla da ritoccare tutto infatti era troppo semplice e raccolto, comprese le trecce, per ammettere qualche disordine –, scendemmo; Adèle si domandava se il petit coffre fosse finalmente arrivato: perché, per qualche disguido, il suo arrivo si era protratto fin allora.
Fu soddisfatta: quando entrammo in sala da pranzo, la scatola di cartone era lì sulla tavola.
Ella parve riconoscerla per istinto.
Ma boîte!
ma boîte!, gridò precipitandosi.
Sì, ecco la tua boîte, finalmente: pòrtatela in un angolino, vera figlia di Parigi, e divertiti ad aprirla, disse la voce profonda e un po’ sarcastica del signor Rochester levandosi dalla profondità di un’immensa poltrona accanto al fuoco.
E sta’ attenta, continuò, a non disturbarmi con i particolari della tua ricerca anatomica o informandomi sulle condizioni delle sue interiora: esegui la tua operazione in silenzio: tiens-toi tranquille, enfant: comprends-tu?.
Adèle non parve aver bisogno di questa raccomandazione; si era già appartata su di un sofà col suo tesoro ed era tutta affaccendata a sciogliere lo spago che assicurava il coperchio.
Quando lo ebbe tolto e levati certi fogli di carta argentata che avvolgevano gli oggetti, esclamò soltanto: Oh ciel!
Que c’est beau!, e rimase assorta in estatica contemplazione.
La signorina Eyre è lì?, chiese poi il padrone alzandosi a metà sul suo sedile per guardare in giro verso la porta dove mi ero fermata.
Ah!
bene, venite avanti; sedetevi qui.
Tirò una poltrona vicino alla sua.
Non posso dire di andar pazzo per le chiacchiere dei bambini, continuò; perché, vecchio scapolo come sono, non ho alcuna piacevole associazione di idee con le loro moine.
Mi sarebbe assolutamente insopportabile passare un’intera serata tête-à-tête con un marmocchio.
Non allontanate quella poltrona, signorina Eyre; sedetevi dove vi ho messo io...
per favore, voglio dire. Accidenti all’educazione!
La dimentico sempre.
Non ho neppure una particolare inclinazione per le vecchie signore di cuore semplice.
A proposito, devo ricordarmi della mia; non voglio trascurarla; è una Fairfax, o almeno ha sposato un Fairfax; e il sangue non è acqua.
Suonò e spedì un invito alla signora Fairfax, che arrivò subito col cestino da lavoro in mano.
Buona sera, signora; vi ho mandato a chiamare con propositi umanitari.
Ho proibito a Adèle di parlarmi dei suoi regali, e adesso è lì, che scoppia; abbiate la bontà di ascoltarla e intrattenerla: sarà una delle azioni più caritatevoli che abbiate mai compiuto.
Adèle, infatti, appena ebbe visto la signora Fairfax, la invitò sul sofà e in fretta le mise in grembo tutti gli oggettini di porcellana, di avorio, di cera contenuti nella sua boîte dando sfogo frattanto a spiegazioni ed entusiasmi nel frammentario inglese che conosceva.
Ora che ho fatto la parte del bravo padron di casa, proseguì il signor Rochester, mettendo le mie ospiti in condizione di potersi divertire fra loro, dovrei essere libero di occuparmi del mio piacere personale.
Signorina Eyre, tiratevi un poco più avanti: siete ancora troppo indietro; non posso vedervi senza cambiare la mia posizione in questa comoda poltrona, e non desidero farlo.
Obbedii, sebbene avessi preferito restare un po’ nell’ombra; ma il signor Rochester aveva un modo così diretto di dare gli ordini che sembrava del tutto naturale eseguirli immediatamente.
Eravamo, come ho detto, in sala da pranzo: il lampadario di cristallo, acceso per il pranzo, profondeva festosamente la sua luce; il fuoco, nell’ampio camino, ardeva vivacemente; le tende di porpora pendevano ricche e ampie davanti all’alta finestra e ancor più solennemente dall’arco: tutto era silenzio all’infuor del sussurrare di Adèle e, tra le pause, il battito della pioggia invernale contro i vetri.
Il signor Rochester, così seduto nella poltrona coperta di damasco, appariva diverso da quando lo avevo visto per la prima volta; non più così severo... molto meno accigliato.
Sulle sue labbra c’era un sorriso e i suoi occhi brillavano, non so se per il vino o meno, ma lo credo molto probabile.
Aveva insomma l’umore del dopopranzo, più espansivo e gioviale, e anche più indulgente verso di sé e non così austero e distaccato come al mattino; tuttavia sembrava ancora soprapensiero; la sua testa massiccia era affondata nello schienale imbottito della poltrona, i lineamenti alla luce del fuoco parevano scolpiti nel granito e i grandi occhi neri, perché aveva grandi occhi neri bellissimi..., mutavano, a volte, d’intensità, rivelando una certa dolcezza, o almeno qualcosa che ricordava questo sentimento.
Era rimasto per un paio di minuti a fissare il fuoco, e per lo stesso tempo io lo avevo guardato, quando, voltandosi improvvisamente, colse il mio sguardo su di lui.
Mi state esaminando, signorina Eyre, disse: mi trovate bello?.
Se ci avessi riflettuto, avrei risposto a questa domanda con qualche cosa di convenzionale, vago e cortese; ma le parole mi sfuggirono in qualche modo dalle labbra prima che me ne accorgessi: No, signore.
Ah!
Parola d’onore!
C’è qualche cosa di strano in voi, esclamò: avete l’aria di una piccola nonnette24 all’antica, tranquilla, seria e semplice quando ve ne state con le mani riunite davanti e gli occhi generalmente chini sul tappeto e quando vi si fa una domanda o un’osservazione alla quale siate costretta a rispondere, gettate fuori una risposta chiara e tonda che, se non è maligna, è per lo meno brusca.
Che cosa intendete dire?.
Signore, sono stata troppo sincera; vi chiedo scusa.
Avrei dovuto rispondere che non è facile dare una risposta immediata a una domanda relativa all’aspetto esteriore; che i gusti sono molto diversi; che la bellezza non ha grande importanza o qualche cosa del genere.
Non avreste dovuto rispondere niente di simile.
La bellezza, è vero, non ha grande importanza!
E così, col pretesto di addolcire l’offesa precedente, di lisciarmi e blandirmi per farmi tranquillo, mi ficcate in gola un pugnale traditore!
Continuate: quali difetti trovate in me, di grazia?
Penso di avere gambe e braccia e tutti i lineamenti come un qualsiasi altro mortale.
Signor Rochester, dimenticate la mia prima risposta: non intendevo offendervi: è stato solo un grosso errore.
Proprio così: lo penso anch’io: e voi me ne renderete conto.
Su, criticatemi: la mia fronte non vi piace?.
Sollevò il ciuffo di capelli che ricopriva la fronte e mostrò una solida massa di organi intellettivi, ma con un’improvvisa lacuna là dove avrebbe dovuto spuntare il soave segno della benevolenza.
Ebbene, signora mia, vi sembro uno sciocco?.
Tutt’altro, signore.
Forse mi considererete indiscreta se vi chiederò a mia volta se amate il prossimo.
Ed eccoci ancora!
un altro colpo di pugnale con l’aria di ammirar la mia testa: e tutto questo perché ho detto di non amare la compagnia dei ragazzini e delle vecchie signore .
No, mia giovane signora, in generale non amo affatto il genere umano; ma ho una coscienza, e indicò le protuberanze che, a quanto pare, rivelano questa virtù, e che, per sua fortuna, erano notevoli e davano una grande ampiezza alla parte superiore della sua testa: e, inoltre, ho avuto un tempo una sorta di rude tenerezza.
Quando avevo la vostra età, ero un tipo abbastanza sentimentale: benevolo verso gli umili, gli indifesi, gli infelici; ma in seguito la fortuna mi ha malmenato, mi ha plasmato a forza di pugni, e adesso mi lusingo di essere insensibile come una palla di gomma, anche se ancor vulnerabile attraverso una o due fessure e con un punto sensibile in mezzo al blocco.
Già: credete che questo mi lasci qualche speranza?.
Speranza di che, signore?.
Di ritrasformarmi definitivamente da gomma in carne.
Decisamente ha bevuto troppo, pensai; non sapevo che cosa rispondere alla sua strana domanda: come potevo dire se era ancora capace di essere ritrasformato?
Mi sembrate molto imbarazzata, signorina Eyre; e, sebbene non siate graziosa più di quanto io non sia bello, siete più carina quando siete imbarazzata; inoltre va benissimo perché tiene lontani dal mio volto quei vostri occhi indagatori e li costringe a occuparsi dei fiori di lana del tappeto; insistete dunque nel vostro imbarazzo.
Mia giovane signora, stasera sono disposto a essere socievole e comunicativo.
Con questa dichiarazione si alzò dalla sua poltrona e rimase in piedi appoggiando il braccio alla mensola di marmo del caminetto: in questo atteggiamento la sua figura era bene in vista come del resto il suo volto; l’eccezionale ampiezza del torace era quasi sproporzionata alla lunghezza degli arti. Senza dubbio i più lo avrebbero giudicato un uomo brutto.
C’era però un tale inconscio orgoglio nel suo portamento, una tale disinvoltura nel suo modo di fare, una totale indifferenza per il suo aspetto esteriore, unita a una così altera fiducia nella forza di altre sue qualità, intrinseche o occasionali, capaci di compensare la mancanza di semplici attrattive personali, che, nel guardarlo, si era fatalmente portati a far propria quell’indifferenza e ad affidarsi ciecamente a quella fiducia.
Sono disposto a essere socievole e comunicativo, stasera, ripeté, e per questo vi ho mandata a chiamare: il fuoco e il lampadario non erano per me una compagnia sufficiente; e nemmeno Pilot, perché nessuno di essi può parlare.
Adèle è un gradino più su, ma tuttavia al di sotto del segno, e idem la signora Fairfax; sono convinto che voi potete seguirmi, se volete.
La prima sera che vi ho invitato qui, mi avete lasciato perplesso.
Poi vi ho quasi dimenticata: altri pensieri vi avevano cancellata dalla mia mente; ma stasera ho deciso di starmene in pace, di scacciare i fastidi e occuparmi di quel che mi interessa.
Mi piacerebbe farvi parlare... sapere di più di voi... quindi parlate. Invece di parlare sorrisi; un sorriso tuttavia non molto compiacente né sottomesso. Parlate, insisté.
Di che cosa, signore?.
Di quel che volete.
Lascio interamente a voi la scelta del soggetto e di come trattarlo. Rimasi seduta senza dir nulla.
Se si aspetta che parli solo per il gusto di parlare e di mettermi in mostra, ha sbagliato persona, pensai.
Siete sorda, signorina Eyre?.
Continuai a essere sorda.
Piegò un poco il capo verso di me e con una sola rapida occhiata parve leggere nei miei occhi.
Ostinata?, disse, e annoiata.
Ah!
è ovvio.
Ve l’ho chiesto in maniera assurda e quasi insolente.
Signorina Eyre vi chiedo scusa.
Il fatto è, sia detto una volta per tutte, che non intendo trattarvi come un’inferiore: o meglio, si corresse, rivendico solo la superiorità dei vent’anni che ci dividono e di un secolo di esperienza.
Questo è legittimo e j’y tiens, come direbbe Adèle; ed è in virtù di questa superiorità, e di questa sola, che adesso vi prego di avere la bontà di parlarmi un poco e distrarmi dai miei pensieri, che girano sempre attorno allo stesso punto e mi tormentano come unghiate.
Mi aveva degnato di una spiegazione, quasi di una scusa, e io non rimasi insensibile né volli sembrarlo.
Sarò felice di distrarvi, signore, se potrò farlo... molto felice; ma non posso introdurre un argomento, perché come posso sapere quello che v’interessa? Fatemi delle domande e farò del mio meglio per rispondere. E allora, anzitutto, siete d’accordo con me che ho il diritto di agire un po’ da padrone, di essere brusco e magari anche esigente, a volte?
Visto che ho un’età che potrei essere vostro padre e che ho affrontato le esperienze più varie con uomini di tutte le razze andando in giro per mezzo mondo, mentre voi avete vissuto tranquilla, con le stesse persone e nella stessa casa.
Come volete, signore.
Questa non è una risposta; o meglio è una risposta irritante perché evasiva.
Parlate più chiaramente.
Signore, non credo che abbiate il diritto di comandarmi solo perché siete più anziano e avete più esperienza di me; la vostra superiorità dipende dall’uso che avete fatto del tempo e dell’esperienza.
Uhm!
Una risposta pronta.
Ma non ho intenzione di raccoglierla dato che non è favorevole al mio caso: ho fatto un uso indifferente, per non dir cattivo, di entrambi questi vantaggi.
Lasciando dunque fuori questione la superiorità, accettate tuttavia di ricevere ogni tanto i miei ordini senza essere irritata o offesa dal tono autoritario.
Volete?.
Sorrisi; pensavo fra me: Il signor Rochester è un tipo singolare...
sembra dimenticarsi che mi paga trenta sterline l’anno per ricevere i suoi ordini. Il sorriso va benissimo, disse notando immediatamente il cambiamento di espressione; ma dite anche qualche cosa.
Stavo pensando, signore, che pochissimi padroni si darebbero la pena di chiedersi se i loro dipendenti stipendiati siano o no irritati o offesi dai loro ordini.
Dipendenti stipendiati!
E come?
Voi siete una mia dipendente stipendiata?
Ah, sì, avevo dimenticato lo stipendio!
Bene, allora, su questa base mercenaria mi concederete di fare un po’ il prepotente?.
No, signore, non su questa base; ma sul fatto che voi ve n’eravate dimenticato e che vi preoccupate se un dipendente si trova bene o meno nella sua dipendenza: su tale base sì, ve lo concedo di cuore.
E consentite a dispensarmi da un mucchio di formalità e frasi convenzionali senza pensare che sia insolente per questo?.
Sono sicura, signore, che non confonderò mai la mancanza di formalità con l’insolenza: la prima non mi dispiace affatto, alla seconda nessun essere libero si sottometterebbe, neppure per uno stipendio.
Storie!
La maggior parte degli esseri liberi si sottometterebbe a qualsiasi cosa per denaro; parlate dunque per voi stessa e non arrischiatevi in generalizzazioni sulle quali siete assolutamente ignorante.
Comunque applaudo mentalmente alla vostra risposta, per quanto inesatta, sia per la sua sostanza sia per il modo con cui l’avete detta: un modo franco e sincero: non capita spesso incontrarlo; al contrario, l’affettazione, o la freddezza, o la sciocca e grossolana incomprensione sono i consueti risvolti del candore.
Non una su mille giovani istitutrici avrebbe risposto come avete fatto adesso voi.
Ma non voglio adularvi: se non siete stata messa nel mucchio non è merito vostro: lo ha fatto la natura.
E, dopo tutto, corro troppo in fretta alle conclusioni: perché, da quel che so, potreste anche non essere migliore delle altre; potreste avere difetti insopportabili che controbilancino le vostre poche doti.
E così pure voi, pensai.
I miei occhi incontrarono i suoi mentre questa idea mi passava per la mente: egli sembrò leggere nel mio sguardo e rispose come se avessi espresso il mio pensiero.
Sì, sì, avete ragione, disse, io stesso ho una quantità di difetti: lo so e non desidero attenuarli, ve lo assicuro. Dio sa che non posso essere troppo severo con gli altri; io ho un passato, una serie di azioni alle mie spalle, un modo di essere, di concepire la verità tali da attirare lo scherno e le censure di tutti coloro che mi sono vicini.
Sono partito, o meglio sono stato avviato per una direzione sbagliata all’età di ventun anni e da allora non ho più trovato la direzione giusta: ma avrei potuto essere molto diverso; avrei potuto essere buono come voi...
più saggio... quasi come voi senza macchie. Invidio la vostra pace dell’anima, la vostra chiarezza, la purezza dei vostri ricordi.
Bambina mia, una memoria senza tare né infamie deve essere un tesoro meraviglioso...
Una fonte inesauribile di puro ristoro: non è così?. Com’era la vostra memoria quando avevate diciotto anni?.
Era bella, allora; limpida, sana: nessun fluire di acque torbide l’aveva ridotta in un fetido pantano.
A diciotto anni ero come voi... proprio come voi.
La natura voleva far di me, nel complesso, un uomo onesto, signorina Eyre: uno dei migliori, e vedete che non lo sono.
Vorreste dire che non lo vedete; almeno mi lusingo di leggerlo nei vostri occhi . Allora credete alla mia parola... io non sono malvagio e voi non dovete supporlo...
non dovete attribuirmi una vera malvagità; ma sono un banalissimo peccatore, a causa piuttosto delle circostanze, lo credo sinceramente, che per mia naturale inclinazione, portato a tutte quelle povere e meschine dissolutezze con cui i ricchi e i mediocri tentano di dar sapore alla vita.
Vi meravigliate perché mi confido a voi?
Sappiate che, nella vostra vita avvenire, vi troverete spesso a essere scelta come involontaria confidente dei segreti di chi vi avvicina: la gente capirà istintivamente, come ho fatto io, che non è nel vostro carattere parlare di voi quanto ascoltare quello che gli altri dicono di se stessi; e sentirà anche che voi ascoltate non già con un malevolo disprezzo per le loro indiscrezioni, ma con una sorta di umana simpatia: non meno consolante e incoraggiante per il fatto di manifestarsi con discrezione.
Come lo sapete? come potete indovinare tutto questo?.
Lo so benissimo; posso quindi parlare con quasi completa libertà, come se affidassi i miei pensieri al segreto di un diario.
Potrete dire che avrei dovuto essere superiore alle circostanze; lo avrei dovuto... lo avrei dovuto; ma come vedete non lo sono stato. Quando il destino mi ha offeso, non ho avuto la saggezza di rimanere insensibile: mi sono lasciato prendere dalla disperazione; e poi mi sono degradato.
Adesso, quando un qualsiasi vizioso suscita il mio disgusto con la sua mediocre ribalderia, non posso lusingarmi di essere migliore di lui e sono costretto a riconoscere di trovarmi al suo stesso livello.
Vorrei avere resistito... Dio sa quanto lo vorrei!
Signorina Eyre, temete il rimorso quando avete qualche tentazione: il rimorso è il veleno della vita.
Si dice che il pentimento ne sia la cura, signore. Non ne è la cura. Può esserlo solo la redenzione; e io potrei redimermi...
ho ancora la forza di farlo... se... ma a che serve pensarci, impedito, oppresso, maledetto come sono?
D’altra parte, poiché la felicità mi è irrevocabilmente negata, ho diritto di trarre dalla vita un qualsiasi godimento, e lo farò, costi quel che costi.
Allora scenderete sempre più in basso, signore.
È possibile: e tuttavia perché non dovrei farlo quando potrei ottenere un piacere dolce e genuino?
E io posso raggiungerne uno dolce e genuino come il miele selvatico che le api raccolgono nella landa.
Potrebbe bruciare, signore... o avere un gusto amaro. Come lo sapete?... Non lo avete mai provato.
Che aria seria...
che aria solenne avete: e siete ignorante di tutto ciò come la testa scolpita in questo cammeo .
Non avete alcun diritto di farmi la predica, voi, novellina, che non avete ancora oltrepassato la soglia della vita e siete del tutto ignara dei suoi misteri.
Vi ricordo solo le vostre parole, signore: avete detto che l’errore porta il rimorso e avete definito il rimorso come il veleno dell’esistenza.
Ma chi parla di errore, adesso?
Non penso affatto che quello che mi ha attraversato il cervello sia un errore.
Sono convinto che sia stata una ispirazione piuttosto che una tentazione: era qualche cosa di infinitamente tenero e dolce...
lo so. Eccola che torna!
Non è un demonio, ve lo assicuro; o, se lo è, ha le sembianze di un angelo luminoso.
Credo di dovere accogliere un ospite così bello quando batte alle porte del mio cuore.
Diffidatene, signore; non è un vero angelo. Ancora una volta, come lo sapete? Grazie a quale istinto pretendete distinguere un serafino caduto nell’abisso da un messaggero inviato dal trono eterno...
una guida da un seduttore?.
Ho giudicato dal vostro sguardo, signore, che era turbato quando avete detto che l’ispirazione era tornata in voi.
Sono sicura che vi renderà ancora più infelice se le date ascolto. Assolutamente no...
porta il più soave messaggio del mondo: del resto voi non siete la mia guida spirituale, quindi non datevi pensiero.
Su, vieni, dolce pellegrino.
Disse così come parlando a qualcosa visibile soltanto a lui; poi, incrociando sul petto le braccia, parve stringere in un abbraccio l’essere invisibile.
Adesso, continuò rivolgendosi ancora a me, ho accolto il pellegrino... una divinità travestita, come veramente credo. Mi ha già reso buono: il mio cuore era una specie di ossario; ora sarà un altare.
Per dir la verità, signore, non vi capisco: non posso continuare la conversazione perché è andata oltre le mie possibilità.
So soltanto che avete detto di non essere buono come vorreste e che vi rammaricate dei vostri difetti; posso capire una cosa sola: avete affermato che una memoria non pura è una continua infelicità.
Mi sembra che, se lotterete con ogni energia, potrete, col tempo, essere degno della vostra approvazione; e se da oggi comincerete con decisione a correggere i vostri pensieri e le vostre azioni, in pochi anni riuscirete a raccogliere abbastanza ricordi limpidi e nuovi a cui potrete ripensare con dolcezza.
Giusto, signorina Eyre! in questo momento sto lastricando l’inferno con tutte le mie forze.
Come, signore?.
Sto seminando buone intenzioni, che credo durevoli come la selce.
Certo le mie compagnie e le mie azioni saranno diverse da quelle che sono state.
E migliori?. E migliori...
quanto l’oro puro è migliore delle sudice scorie.
Sembrate dubitare di me; io non ho dubbi: so qual è il mio scopo e quali le mie intenzioni; in questo momento sancisco una legge, immutabile come quelle dei Medi e dei Persiani, che il mio scopo e i miei intenti sono egualmente buoni.
Non possono esserlo, se richiedono un nuovo statuto per legalizzarli.
Lo sono, signorina Eyre, sebbene richiedano assolutamente un nuovo statuto: situazioni e circostanze nuove richiedono leggi nuove.
Questa ha il suono di una massima pericolosa, signore; perché si vede subito che può dar luogo a un abuso.
Saggia sentenziosa!
è vero: ma vi giuro sui miei dèi familiari che non ne abuserò.
Siete uomo e potete sbagliare. Lo so: e anche voi...
e con questo?.
Gli esseri umani passibili di sbagliare non possono arrogarsi un potere che appartiene solo al divino e al perfetto.
Quale potere?. Quello di dire che una qualunque linea di condotta strana e non sancita è giusta. È giusta...
è la parola esatta: voi l’avete detta.
Può essere giusta, allora, dissi, e mi alzai considerando inutile continuare un discorso per me completamente oscuro; inoltre, il carattere del mio interlocutore era al di là delle mie capacità di analisi; almeno per il momento; sentivo l’incertezza, il vago senso di pericolo di chi si muove su un terreno sconosciuto.
Dove andate?.
A mettere a letto Adèle: l’ora è passata.
Avete paura di me perché parlo come una sfinge?.
Il vostro linguaggio è enigmatico, signore: ma, anche se mi lascia perplessa, non ho certo paura.
Voi avete paura... il vostro orgoglio vi fa temere di non aver capito. In questo senso ho una certa apprensione... non desidero dire sciocchezze.
Se le diceste, lo fareste in modo così serio e tranquillo che le prenderei per cose sagge.
Non ridete mai, signorina Eyre? Non preoccupatevi di rispondermi...
Vedo che ridete raramente; ma potete ridere, e con molta allegria: credetemi, non siete per natura severa più di quanto io sia vizioso.
La repressione di Lowood agisce ancora su di voi in qualche modo: vi controlla l’espressione, vi smorza la voce, vi frena il gesto; e, in presenza di un uomo, un fratello, un padre, un padrone o quello che volete, avete paura di ridere troppo allegramente, di parlare in modo troppo libero: siete impacciata; ma, col tempo, penso che imparerete a essere naturale con me, così come io trovo impossibile essere convenzionale con voi; e allora i vostri sguardi e i vostri gesti saranno più sfumati e sciolti di quanto non siano adesso.
Vedo a momenti uno strano uccello attraverso le rigide sbarre di una gabbia: è un prigioniero vivace, irrequieto, deciso; se potesse, si alzerebbe in volo oltre le nubi.
Desiderate ancora andare?.
Sono suonate le nove, signore. Non importa...
aspettate un minuto: Adèle non è ancora pronta per andare a letto.
La mia posizione, signorina Eyre, con la schiena rivolta al fuoco e il volto verso la stanza, favorisce l’osservazione.
Mentre parlavo con voi, guardavo ogni tanto anche Adèle .
Circa dieci minuti fa ha tirato fuori dalla sua scatola un vestitino di seta rosa; mentre lo spiegava aveva l’estasi in volto; la civetteria le scorre nel sangue, le impregna il cervello, le penetra nel midollo delle ossa.
Il faut que je l’essaie!, ha esclamato, et à l’instant même!25 e si è precipitata fuori della stanza.
Adesso è con Sophie, a vestirsi: tra pochi minuti ricomparirà; e io so quello che vedrò: una miniatura di Céline Varens come appariva sul palcoscenico all’alzarsi del sipario del...
Ma non pensiamo a questo. Comunque i miei più teneri sentimenti stanno per ricevere un colpo: ho questo presentimento; state a vedere se sarà così.
In breve si udì in anticamera lo scalpiccìo dei piedini di Adèle.
Entrò trasformata come il suo tutore aveva previsto.
Un abito di raso color rosa, molto corto e con la gonna gonfia e pieghettata, sostituiva il vestitino scuro di prima; una ghirlanda di boccioli di rosa circondava la sua fronte; ai piedi portava calze di seta e piccoli sandali di raso bianco.
Est-ce que ma robe va bien?, gridò presentandosi; et mes souiliers?
et mes bas?
Tenez, je crois que je vais danser!.26 E, allargando il vestito, volteggiò per la stanza, finché, raggiunto il signor Rochester, fece leggermente un giro davanti a lui sulle punte e cadde ai suoi piedi piegando un ginocchio ed esclamando: Monsieur, je vous remercie mille fois de votre bonté, poi, alzandosi, aggiunse: C’est comme cela que maman faisait, n’est-ce pas, monsieur?.27 Pre-ci-sa-men-te!, fu la risposta; e, comme cela, ha magicamente tratto il mio oro inglese dalle britanniche tasche dei miei calzoni.
Sono stato giovane anch’io, signorina Eyre...
sì, proprio erba tenera: non vi sono su di voi tinte più fresche di quelle che un tempo erano su di me.
Comunque la mia primavera è passata, ma mi ha lasciato fra le mani questo fiorellino francese, di cui, in certi momenti, mi sbarazzerei volentieri.
Non apprezzo più la radice da cui è spuntato; so che era di quelle che solo la polvere d’oro può nutrire, e poco mi compiaccio, dunque, di questo fiore, specialmente quando appare artificiale come in questo momento.
Lo mantengo e lo coltivo soprattutto in omaggio al principio cattolico di espiare numerose colpe, grandi o piccole, con una sola opera buona.
Un giorno o l’altro vi spiegherò tutto questo.
Buona notte.
CAPITOLO XV Il signor Rochester me lo spiegò in seguito.
Un pomeriggio incontrò per caso, nel parco, me e Adèle: e, mentre ella si divertiva con Pilot e col suo volano, mi pregò di passeggiare in su e in giù lungo il viale di faggi, senza perderla di vista.
Mi disse allora che Adèle era figlia di una ballerina francese dell’Opera, Céline Varens, per la quale egli aveva nutrito un tempo quella che chiamava une grande passion.
Céline aveva mostrato di ricambiarla in modo anche più intenso.
Egli credeva di essere il suo idolo, per quanto brutto: si illudeva, disse, che ella preferisse la sua taille d’athlète all’eleganza dell’Apollo del Belvedere.
E, signorina Eyre, ero così lusingato da questa preferenza della silfide gallica per lo gnomo britannico, che la installai in un appartamento, le diedi uno stuolo di servitori, carrozza, tappeti, diamanti, trine ecc.
In una parola, cominciai a rovinarmi al modo classico, come un qualsiasi altro spasimante.
A quanto pare non ebbi nemmeno l’originalità di intraprendere una nuova via verso la vergogna e il disastro, ma seguii la vecchia strada con stolta esattezza, senza deviare di un pollice.
Incontrai, come mi meritavo, lo stesso destino di tutti gli sciocchi.
Capitai per caso da Céline una sera in cui non mi aspettava e non la trovai in casa; ma era una notte calda e io ero stanco di andare in giro per Parigi; così mi sedetti nel suo salottino, felice di respirare l’aria resa sacra dalla sua presenza di poco prima.
No... esagero; non ho mai pensato che vi fosse in lei qualche sacra virtù: quello che aveva lasciato era piuttosto un profumo artificiale, un insieme di ambra e di muschio, che un odore di santità.
Stavo proprio cominciando a soffocare tra quegli effluvi diffusi di fiori di serra e di essenze, quando pensai di aprire la porta-finestra e uscire sul balcone.
La luce delle lampade a gas si univa al chiaro di luna, l’aria era ferma e serena. Sul balcone c’erano un paio di sedie; mi sedetti e accesi un sigaro...
e ne accenderò uno anche adesso, se permettete.
Seguì una pausa durante la quale egli prese un sigaro e lo accese; dopo esserselo messo fra le labbra e aver soffiato una boccata di quell’incenso dell’Avana nell’aria gelida e senza sole, proseguì: Mi piacevano i bonbons, in quel tempo, signorina Eyre, e stavo croquant , croquant un cioccolatino, e fumando alternatamente, guardando frattanto le carrozze che correvano lungo le strade eleganti verso i paraggi dell’Opera, quando in una carrozza chiusa, trainata da una bella coppia di cavalli inglesi, riconobbi subito, al chiarore notturno, la voiture che avevo donato a Céline.
Era di ritorno: naturalmente il mio cuore batté di impazienza contro le sbarre di ferro a cui ero appoggiato.
La carrozza si fermò, come mi aspettavo, alla porta del palazzo; la mia fiamma scese: sebbene avvolta in un mantello inutile impiccio, fra parentesi, in una così calda sera di giugno la riconobbi dal suo piedino che vidi spuntare dalla gonna mentre scendeva dal predellino della carrozza.
Sporgendomi dal balcone, stavo per mormorare: Mon ange28 in tono, naturalmente, che sarebbe stato percepibile solo dall’orecchio dell’amore quando un’altra figura saltò a terra dietro di lei, pure avvolta in un mantello; ma fu un piede munito di sproni quello che risuonò sul terreno, e una testa coperta da un berretto militare quella che passò sotto l’arco della porte cochère.
Avete mai provato la gelosia, signorina Eyre?
Naturalmente no: non ho bisogno di domandarvelo perché non avete mai provato l’amore.
Dovete ancora sperimentare entrambi questi sentimenti: la vostra anima dorme; il colpo che la risveglierà deve essere ancora dato.
Voi credete che tutta l’esistenza scorra in una calma corrente come quella in cui è scivolata finora la vostra gioventù.
Navigando con gli occhi chiusi e le orecchie ovattate, non vedete le rocce che si alzano presso il letto del fiume né udite i frangenti che ribollono contro di esse.
Ma io vi dico e ricordate le mie parole che arriverete un giorno a una gola rocciosa dove l’intera corrente della vita si infrangerà in vortici tumultuosi, spume e fragore: sia che dobbiate sfracellarvi contro gli scogli, sia che veniate sollevata e portata da un’onda più alta in qualche corrente più calma...
come io ora. Io amo questa giornata; amo questo cielo di acciaio; amo la severità e la pace del mondo sotto questo gelo.
Amo Thornfield, la sua antichità, la sua solitudine, i suoi vecchi alberi pieni di corvi e di spine, la sua grigia facciata, le sue file di finestre nere che riflettono questo cielo di metallo; e tuttavia per quanto tempo ne ho odiato perfino il ricordo, per quanto tempo l’ho fuggito come una casa maledetta!
E come odio ancora....
Strinse i denti e rimase in silenzio; si fermò e batté il piede contro il terreno indurito.
Sembrava in preda a tremendi pensieri, che lo imprigionavano così strettamente da impedirgli di avanzare. Stavamo in quel momento risalendo il viale; l’edificio era davanti a noi.
Alzando gli occhi alle merlature, vi lanciò uno sguardo quale non ho mai visto prima di allora né poi.
Pena, vergogna, ira, impazienza, disgusto, odio sembravano susseguirsi nelle pupille dilatate sotto le sue nere sopracciglia.
Fu una lotta selvaggia che doveva essere decisiva; ma un altro sentimento sorse e trionfò: qualche cosa di duro e di cinico, di volitivo e risoluto, che dominò la sua passione e irrigidì i suoi lineamenti.
Proseguì: Durante questo momento di silenzio, signorina Eyre, ho messo a punto una questione col mio destino. Stava lì, presso quel faggio... una strega come una di quelle che apparvero a Macbeth nella landa di Forres. Ami Thornfield?, mi ha detto alzando il dito; e poi ha scritto nell’aria un ammonimento che si susseguì in sinistri caratteri su tutta la facciata, fra le due file di finestre: Amalo se puoi! Amalo se osi!. Lo amerò, ho risposto, oso farlo; e manterrò la mia parola; spezzerò ogni ostacolo fra me e la felicità, fra me e la bontà... sì, la bontà.
Voglio essere migliore di quello che sono stato e che sono; così come il leviatano di Giobbe spezzò la lancia, il dardo e l’usbergo: gli ostacoli che gli altri considerano bronzo e acciaio saranno per me paglia e legno fradicio.
Adèle corse a lui col suo volano.
Via!, gridò lui duramente, stai lontana, bambina, o va’ da Sophie!.
Poiché aveva ripreso a camminare in silenzio, mi arrischiai a ricondurlo al punto del racconto da cui si era bruscamente allontanato.
Lasciaste il balcone, signore, chiesi, quando entrò mademoiselle Varens?.
Mi aspettavo una sfuriata per questa domanda poco tempestiva, ma al contrario, svegliandosi dalla sua cupa concentrazione, volse gli occhi verso di me e le ombre parvero sparire dalla sua fronte.
Oh, avevo dimenticato Céline!
Bene, per dirla in breve: quando vidi la mia maliarda arrivare così, in compagnia di un cavaliere, mi parve di udire un sibilo, e il verde serpente della gelosia, drizzandosi in spire ondeggianti dal balcone chiaro sotto la luna, mi si infilò nel panciotto e in un attimo giunse a rodermi il cuore.
Strano!, esclamò bruscamente allontanandosi ancora dall’argomento.
Strano che abbia scelto voi come confidente di tutto questo, mia giovane signora; e più che strano che voi mi ascoltiate tranquillamente come se fosse la cosa più naturale del mondo, per un uomo come me, raccontare le sue avventure con una ballerina dell’Opera a una fanciulla senza esperienza e all’antica come voi!
Ma quest’altra stranezza spiega la prima, come vi ho già detto una volta: con la vostra gravità, la vostra saggezza, la vostra prudenza, siete fatta per accogliere segreti.
Inoltre so quale anima ho messo in comunicazione con la mia: so che non è soggetta a lasciarsi corrompere: è un’anima particolare, unica.
Fortunatamente non ho intenzione di farle del male: ma, se l’avessi, non accetterebbe il male da me. Più voi e io conversiamo e meglio è; perché io non posso guastarvi e voi potete darmi sollievo.
Dopo questa digressione riprese: Rimasi sul balcone. Certo verranno nel salottino, pensai: tenderò loro un tranello.
Così, allungata una mano attraverso la finestra aperta, tirai le tende lasciando solo uno spiraglio dal quale potevo osservare; poi chiusi i battenti eccetto una fessura abbastanza larga per offrire una via di uscita ai bisbigli di due amanti; infine tornai silenziosamente alla mia sedia e, mentre la raggiungevo, la coppia fece il suo ingresso.
Subito avvicinai l’orecchio all’apertura.
Entrò la cameriera di Céline, accese una lampada, la pose sul tavolo e si ritirò.
I due erano così pienamente illuminati: entrambi si tolsero i mantelli, ed ecco da una parte la Varens, splendente di sete e di gioielli miei regali, naturalmente e dall’altra il suo compagno in uniforme di ufficiale; riconobbi in lui un giovane visconte roué, un giovanotto scervellato e vizioso che avevo incontrato qualche volta in società e che non avevo mai pensato di odiare tanto lo disprezzavo.
Nel riconoscerlo, il dente velenoso della gelosia si spezzò immediatamente: perché nel momento stesso il mio amore per Céline si estinse.
Una donna che poteva tradirmi con un rivale simile non era degna di essere contesa; meritava solo disprezzo: meno, tuttavia, di me stesso, che ero stato il suo zimbello. Cominciarono a parlare; la loro conversazione mi calmò del tutto: frivola, mercenaria, banale e senza spirito, era piuttosto fatta per annoiare un ascoltatore che per indurlo allo sdegno.
Sul tavolo c’era un mio biglietto da visita; lo videro e il discorso cadde su di me. Nessuno di loro possedeva abbastanza spirito per colpirmi a fondo, ma mi insultarono volgarmente data la loro mediocrità: specialmente Céline, che riuscì a parlare perfino con un certo umorismo di certi miei difetti personali...
deformità, come li chiamava.
Ora, era sempre stata sua abitudine prodigarsi in una fervida ammirazione per quella che definiva la mia beauté mâle29: in questo differiva diametralmente da voi, che, al secondo incontro, mi avete detto chiaro e tondo di non trovarmi bello.
Il contrasto mi colpì subito e.... Adèle tornò correndo.
Monsieur, John mi ha detto adesso che è venuto il vostro agente e che desidera parlarvi.
Ah!
In questo caso devo abbreviare.
Aprii la finestra e andai dritto verso di loro; liberai Céline dalla mia protezione e le ingiunsi di lasciare l’appartamento; le diedi del denaro per le sue esigenze immediate; non mi curai degli strilli, degli isterismi, delle preghiere, delle proteste, delle convulsioni; diedi un appuntamento al visconte per un incontro al Bois de Boulogne.
Il mattino dopo ebbi il piacere di vedermelo di fronte e gli lasciai una palla in una delle sue povere braccia, stecchite come un’ala di pollo malato; dopo di che pensai di averla finita con tutta la congrega.
Ma disgraziatamente la Varens, sei mesi prima, mi aveva dato questa piccola Adèle, che, a quanto sosteneva, era mia figlia; e forse può esserlo sebbene non veda nel suo volto alcuna prova di questa triste paternità: Pilot mi assomiglia di più.
Alcuni anni dopo che avevo rotto con sua madre, ella abbandonò la bambina per fuggire in Italia con un musicista o un cantante.
Non ritenevo di aver alcun dovere di allevare Adèle, né lo ritengo adesso, perché non sono suo padre; ma avendo saputo che era del tutto priva di mezzi, tolsi quella povera creatura dal fango di Parigi e la trapiantai qui perché crescesse spiritualmente sana nella semplicità della campagna inglese.
La signora Fairfax ha trovato voi per educarla; adesso sapete che è il frutto illegittimo di una ballerina francese, e avrete forse un’idea molto diversa sul rapporto tra voi e la vostra protegée: un giorno o l’altro verrete da me ad avvertirmi che avete trovato un altro posto...
che mi pregate di cercare un’altra istitutrice ecc. ... Eh?. No: Adèle non è responsabile delle colpe di sua madre né delle vostre: ho ogni riguardo per lei; e adesso che so che è, in un certo senso, senza genitori... dimenticata dalla madre e rinnegata da voi, signore... mi legherò a lei più di prima. Come potrei preferire il bambinetto viziato di una famiglia ricca, che detesterebbe la sua istitutrice e la considererebbe un fastidio, a una povera orfanella che si appoggia a lei come a un’amica?. Oh, considerate la cosa in questa luce!
Bene, adesso devo andare; tornate a casa anche voi: fa buio.
Ma io rimasi fuori ancora pochi minuti con Adèle e Pilot, a correre con lei e a giocare una partita al volano.
Quando rientrammo, dopo averle tolto il berretto e il mantello, la presi sulle mie ginocchia; la tenni così per un’ora permettendole di chiacchierare a suo piacere, non la rimproverai nemmeno per alcune piccole libertà ed eccessi a cui si lasciava andare quando si sentiva al centro delle attenzioni, che tradivano in lei una superficialità di carattere, ereditata probabilmente dalla madre, inconciliabili con la mentalità inglese.
Tuttavia aveva i suoi meriti, e io ero disposta ad apprezzare al massimo tutto ciò che c’era di buono in lei.
Cercai nel suo volto e nei suoi lineamenti una somiglianza con il signor Rochester, ma non la trovai: non un solo tratto, non una sola espressione rivelavano un legame di sangue.
Peccato: se ci fosse stata una qualche affinità, egli si sarebbe preso più cura di lei.
Mi ero ritirata da poco nella mia stanza, quando mi tornò nettamente nella memoria tutto ciò che il signor Rochester mi aveva raccontato.
Come aveva detto, non c’era probabilmente nulla di straordinario nella vicenda in se stessa: la passione di un ricco inglese per una ballerina francese, e il tradimento di lei, erano senza dubbio avvenimenti di ogni giorno nella buona società; ma c’era qualche cosa di decisamente strano nell’estrema emozione che a un tratto lo aveva colto quando aveva manifestato la soddisfazione, il rinnovato piacere che gli davano le vecchie mura di Thornfield e le sue terre.
Riflettei stupita su questo episodio; ma me ne allontanai a poco a poco, perché per il momento non riuscivo a capirlo, e presi invece ad analizzare la condotta del mio padrone verso di me.
La confidenza che mi aveva fatta sembrava un omaggio alla mia discrezione: la considerai e l’accettai come tale.
Il suo comportamento, da alcune settimane, era stato più uniforme che nei primi tempi, nei miei riguardi.
Sembrava che non mi trovasse mai sgradita; non aveva accessi di fredda superiorità: quando mi incontrava inaspettatamente, l’incontro pareva fargli piacere; aveva sempre una parola e spesso un sorriso per me: quando ero formalmente chiamata presso di lui, ero accolta con estrema cordialità tanto che ero certa di riuscire davvero a distrarlo, e quei colloqui serali avvenivano non meno per il suo piacere che per il mio profitto.
In realtà io parlavo relativamente poco, ma lo ascoltavo con gioia.
Era comunicativo per natura; gli piaceva rivelare a una mente inesperta aspetti delle scene e delle vie del mondo ; e io assorbivo con piacere le nuove idee che egli mi offriva, le immagini, le scene che tratteggiava, lo seguivo col pensiero attraverso le regioni sconosciute che egli mi rivelava, senza rancore o turbamenti per qualche sua ambigua allusione.
La disinvoltura dei suoi modi mi liberava da ogni penosa inibizione; la franca, cordiale e sempre corretta amicizia con cui mi trattava, mi avvicinava a lui.
Avevo a volte l’impressione che fosse un mio parente più che un padrone: tuttavia ogni tanto era ancora autoritario; ma non vi facevo caso sapendo che era nel suo carattere.
Questo nuovo interesse che arricchiva la mia vita mi rese così felice e serena che smisi di sentire lo struggente desiderio di una famiglia: il mio limitato destino sembrava ampliarsi; i vuoti dell’esistenza si riempivano; la mia salute migliorò: divenni più robusta e più florida.
Ma il signor Rochester era sempre brutto ai miei occhi?
No, lettore: la gratitudine e altri sentimenti che vi si univano, tutti gradevoli e vivi, facevano del suo volto l’oggetto che più mi piaceva vedere; la sua presenza in una stanza riscaldava più di un fuoco che ardeva.
Tuttavia non avevo dimenticato i suoi errori; e in realtà non potevo perché egli me li metteva spesso davanti agli occhi.
Era orgoglioso, sarcastico, duro oltre ogni dire: nell’intimo sapevo che la sua bontà verso di me era controbilanciata da un’ingiusta severità verso gli altri.
Era anche di umore mutevole e imprevedibile; più di una volta, in cui mi mandò a chiamare perché gli leggessi qualcosa, lo trovai solo, seduto nella biblioteca con la testa piegata sulle braccia raccolte, e, nel sollevare il viso, un’ombra tetra, quasi maligna, gli oscurava i lineamenti.
Ma io ero convinta che quella sua eccentricità, quella sua durezza, come i suoi errori di un tempo derivassero da qualche crudele colpo del destino.
Ero convinta che egli fosse per natura un uomo di migliori istinti, di più nobili principi, di gusti più puri di quelli che le circostanze e l’educazione avevano sviluppato in lui, e il destino incoraggiato.
Pensavo che vi erano in lui ottime possibilità, sebbene per il momento restassero lì alla rinfusa e inespresse.
Non posso negare che mi addoloravo per il suo dolore, quale che fosse, e che avrei fatto di tutto per venirgli in aiuto.
Sebbene avessi già spento la candela e fossi coricata, non potei addormentarmi pensando al suo sguardo quando, nel viale, si era interrotto dicendo che il suo destino si era levato di fronte a lui e lo aveva sfidato a essere felice a Thornfield.
Perché no?, mi chiesi.
Che cosa lo allontana da questa casa?
La lascerà presto di nuovo?
La signora Fairfax diceva che di rado si trattiene qui più di quindici giorni di seguito; e vi è già da otto settimane.
Se partirà, il cambiamento sarà doloroso.
Se dovesse rimanere assente durante la primavera, l’estate e l’autunno, come apparirebbero senza gioia il sole e le belle giornate!.
Non saprei dire se mi addormentai o no dopo queste riflessioni; comunque sia, balzai su del tutto sveglia nell’udire un vago mormorìo, caratteristico e lugubre, che risuonava, mi parve, proprio sopra di me.
Mi rammaricai di non aver lasciato accesa la candela: la notte era paurosamente buia, e mi sentivo depressa.
Mi alzai a sedere sul letto, restando in ascolto.
Il rumore cessò.
Cercai ancora di dormire, ma il cuore mi batteva pieno di ansia; la mia calma interiore era spezzata.
Dalla lontana anticamera, la pendola batté le due.
Proprio in quel momento mi parve che qualcuno toccasse la porta della mia camera: come se delle dita avessero sfiorato i pannelli nel tentativo di trovare a tentoni la via lungo la galleria.
Dissi: Chi è?.
Nessuno rispose.
Ero agghiacciata dal terrore.
A un tratto mi venne in mente che poteva essere Pilot, che, quando per caso veniva lasciata aperta la porta della cucina, si accucciava spesso davanti alla porta della stanza del signor Rochester: alcune mattine lo avevo visto là io stessa.
Questa idea mi calmò un poco; tornai a sdraiarmi. Il silenzio mi distese i nervi e, poiché la pace regnava ormai adesso su tutta la casa, stavo per riprendere sonno. Ma non era destino che quella notte potessi dormire.
Un sogno si era appena avvicinato al mio orecchio quando fu messo in fuga atterrito e sgomento da qualche cosa che mi gelò fino al midollo.
Era una risata demoniaca... bassa, soffocata e profonda... che sembrava risuonare proprio davanti al buco della serratura della mia stanza.
La testa del mio letto era presso la porta e, in un primo momento, credetti che il dèmone sghignazzante fosse al mio fianco... o meglio rannicchiato presso il mio cuscino: ma, balzata su e guardandomi attorno, non potei vedere niente.
Mentre scrutavo ancora nell’ombra, quel suono innaturale si ripeté e mi resi conto che veniva di dietro la porta.
Il mio primo impulso fu di alzarmi e mettere il paletto; poi gridai ancora: Chi è?.
Vi fu come un gorgoglìo e un lamento.
Poco dopo, dei passi risalirono la galleria verso la scala del terzo piano; di recente era stata messa una porta per chiudere questa rampa di scale; udii che veniva aperta e richiusa, e tutto fu silenzio.
Era Grace Poole?
È invasata dal demonio?, pensai.
Adesso mi era impossibile rimanere più a lungo sola: dovevo andare dalla signora Fairfax.
Mi vestii in fretta e mi coprii con uno scialle, tirai il paletto e aprii tremando la porta.
Proprio lì fuori, sulla passatoia della galleria, c’era una candela accesa.
Ne fui stupita: ma ancora più mi stupii nell’accorgermi che l’aria era densa, come piena di fumo; e, mentre guardavo a destra e a sinistra per capire da dove venissero quelle spire azzurre, sentii anche un forte odore di bruciato.
Qualche cosa scricchiolò: una porta socchiusa; era la porta del signor Rochester, e il fumo usciva di lì come una nube.
Non pensai più alla signora Fairfax; non pensai più a Grace Poole e alla risata: in un attimo entrai in quella camera.
Lingue di fuoco guizzavano intorno al letto: le tende erano in fiamme.
Tra le vampe e il fumo il signor Rochester giaceva immobile, profondamente addormentato.
Svegliatevi!
svegliatevi!, gridai.
Lo scossi, ma lui diede solo un brontolìo e si voltò: il fumo lo aveva intontito.
Non c’era da perdere un momento: perfino le lenzuola stavano bruciando; corsi alla catinella e alla brocca; per fortuna erano larghe e capaci e soprattutto piene d’acqua.
Le presi e inondai il letto e lui che dormiva, poi corsi nella mia stanza, presi la mia brocca, rovesciai anche quella sulle lenzuola e, con l’aiuto di Dio, riuscii a soffocare le fiamme che stavano divorandolo.
Il sibilo del fuoco spento, il rumore di una brocca che mi era sfuggita di mano dopo che l’avevo vuotata, andando in pezzi, e soprattutto la doccia che gli avevo rovesciato addosso senza risparmio, scossero alla fine il signor Rochester.
Anche al buio capii che era sveglio dalle tonanti e singolari imprecazioni nel trovarsi in un lago d’acqua.
C’è il diluvio?, gridò.
No, signore, risposi, ma c’è stato un incendio: alzatevi; adesso è spento; vado a prendervi una candela.
Per tutti gli elfi della cristianità, siete voi, Jane Eyre?, domandò.
Che cosa mi avete fatto, piccola strega?
Chi c’è nella stanza, oltre voi? Avete deciso di affogarmi?.
Vado a prendervi una candela, signore; e, in nome del cielo, alzatevi.
È successo qualcosa: non è possibile capire adesso chi è stato e che cosa è stato.
E va bene!
mi sono alzato; ma se portate una candela sarà a vostro rischio e pericolo: aspettate due minuti perché possa mettermi addosso qualche cosa di asciutto, se c’è...
sì, ecco la mia veste da camera.
Adesso correte.
Mi precipitai e portai la candela che era ancora nella galleria, la prese, la tenne alta e contemplò il letto annerito e bruciacchiato, le lenzuola inzuppate, il tappeto che nuotava nell’acqua.
Che cos’è?
Chi lo ha fatto?, domandò.
Gli raccontai in breve quello che era avvenuto: lo strano riso che avevo sentito nella galleria; i passi che si dirigevano al terzo piano; il fumo, l’odore di bruciato che mi avevano condotto alla sua stanza; quello che avevo trovato lì e come lo avessi inondato con tutta l’acqua che avevo sotto mano.
Ascoltò molto seriamente: il suo volto, mentre parlavo, manifestava più interesse che stupore; quando ebbi finito rimase in silenzio.
Devo chiamare la signora Fairfax?, domandai.
La signora Fairfax?
No: perché diavolo volete chiamarla?
Che cosa potrebbe fare?
Lasciatela dormire tranquilla.
Allora andrò a chiamare Leah, e a svegliare John e sua moglie.
No assolutamente: restate lì.
Avete uno scialle; se non vi sentite abbastanza calda, potete prendere là il mio mantello; avvolgetevi e sedete su questa poltrona, così...
ve lo metterò addosso io.
Adesso appoggiate i piedi sul panchetto per toglierli dall’umidità.
Io devo lasciarvi per pochi minuti. Prenderò con me la candela.
Restate dove siete fino al mio ritorno, ferma come un topo spaurito.
Io devo andare al piano di sopra. Ricordatevi di non muovervi e di non chiamare nessuno.
Se ne andò: vidi allontanarsi la luce.
Percorse la galleria a passi leggeri, aprì adagio la porta delle scale, la richiuse dietro di sé, e l’ultimo bagliore scomparve.
Rimasi in una completa oscurità.
Stetti in ascolto cercando di cogliere qualche rumore, ma non udii niente.
Passò molto tempo.
Mi sentivo stanca: avevo freddo nonostante il mantello, e poi non vedevo l’utilità di rimanere lì dato che non dovevo sorvegliare la casa.
Ero sul punto di disobbedire agli ordini del signor Rochester, quando la luce proiettò ancora un pallido bagliore sulle pareti della galleria e udii il fruscìo dei suoi piedi scalzi sulla passatoia.
Spero che sia lui, pensai, e non qualche cosa di peggio.
Rientrò pallido e soprappensiero.
Ho chiarito tutto, disse posando il candeliere sul lavabo; è come pensavo.
Come, signore?.
Non rispose, ma rimase a braccia conserte, guardando il pavimento.
Dopo qualche minuto mi chiese con un tono piuttosto strano: Non ricordo se mi avete detto di aver visto qualche cosa quando avete aperto la porta della vostra camera.
No, signore, solo il candeliere a terra.
Ma avete udito una risata singolare?
Immagino che l’abbiate udita qualche altra volta, o qualche cosa di simile.
Sì, signore: c’è qui una donna che cuce, Grace Poole...
ride così. È uno strano personaggio.
Esattamente. Grace Poole... avete indovinato.
Come dite, è strano...
molto strano.
Bene, dovrò pensarci.
Comunque mi fa piacere che voi siate la sola persona al corrente di quello che è avvenuto stanotte.
Voi non siete una che non sa tacere; non dite nulla di tutto questo.
Penserò io a spiegare questa faccenda : adesso tornate nella vostra stanza. Io starò benissimo sul sofà della biblioteca per il resto della notte.
Sono quasi le quattro... fra due ore la servitù sarà in piedi.
Allora buona notte, signore, dissi avviandomi.
Parve sorpreso...
e senza alcuna ragione, visto che mi aveva appena detto di andarmene. Come!, esclamò, mi lasciate già, e in questo modo?. Mi avete detto voi che potevo andare, signore. Ma non senza prender congedo; non senza qualche affettuoso saluto, insomma non in questo modo brusco e freddo.
Diamine, mi avete salvato la vita!... mi avete strappato a una morte orribile! e ve ne andate come se fossimo due estranei! Almeno stringiamoci la mano.
Mi tese la mano; io gli diedi la mia: egli la prese dapprima con una, poi con entrambe le sue.
Mi avete salvato la vita: sono contento di dovervi un debito tale.
Non posso dire di più.
Non avrei potuto sopportare di avere con nessun’altra persona un simile obbligo: ma con voi è diverso...
non sento come un peso il vostro aiuto, Jane.
Fece una pausa fissandomi: parole quasi visibili gli tremavano sulle labbra, ma la sua voce era trattenuta.
Di nuovo buona notte, signore.
In questo caso non vi sono né debiti, né aiuti, né pesi, né obblighi. Lo sapevo, continuò, che mi avreste fatto in qualche modo del bene, prima o poi...
l’ho letto nei vostri occhi la prima volta che vi vidi: la loro espressione e il loro sorriso non potevano...
non potevano far entrare la gioia fin nell’intimo del mio cuore così per nulla. Si parla di simpatie naturali; ho sentito dire di buoni geni: vi sono granelli di verità anche nella fiaba più assurda.
Buona notte, mia cara protettrice.
Aveva una strana energia nella voce e uno strano ardore negli occhi.
Sono felice di essere rimasta sveglia, dissi; e mi mossi.
Come?
Volete andare?.
Ho freddo, signore.
Freddo? Sì...
siete in un lago!
Andate, dunque, Jane, andate!.
Ma continuava a tenermi la mano e io non potevo liberarla.
Ricorsi a un espediente.
Mi sembra di sentire muoversi la signora Fairfax, signore, dissi.
Bene, lasciatemi: aprì le dita e io mi allontanai. Tornai a letto, ma non riuscii a dormire.
Finché non cominciò ad albeggiare mi sentii cullare in un mare inebriante ma inquieto, dove brividi di ansia correvano sotto onde di gioia.
Mi sembrava a volte di vedere, oltre le acque in subbuglio, una spiaggia, dolce come le colline di Beulah; e a tratti una brezza rinfrescante, risvegliata dalla speranza, portava trionfante il mio spirito verso quella meta: ma non potevo raggiungerla, nemmeno con l’immaginazione...
un vento contrario soffiava da terra e di continuo mi spingeva indietro.
La ragione si opponeva al delirio: il giudizio respingeva la passione. Troppo eccitata per riposare, mi alzai alle prime luci dell’alba.
CAPITOLO XVI Desideravo e temevo a un tempo di vedere il signor Rochester il giorno che seguì a quella notte insonne: sentivo il bisogno di ascoltare ancora la sua voce e avevo tuttavia paura di incontrare il suo sguardo.
Durante la prima parte del mattino aspettai di momento in momento la sua venuta; non aveva l’abitudine di entrare nella stanza di studio, ma vi compariva a volte per pochi minuti, e avevo l’impressione che quel giorno avrei sicuramente ricevuto una sua visita.
Ma il mattino passò come al solito: nulla venne a interrompere i tranquilli studi di Adèle; solo dopo colazione sentii un certo trambusto nei pressi della stanza del signor Rochester: le voci della signora Fairfax, di Leah, della cuoca, ossia la moglie di John, e quella roca di John stesso.
Vi erano commenti come: Che miracolo che il padrone non sia bruciato nel suo letto!.
È sempre pericoloso tenere la candela accesa di notte.
Che fortuna che abbia avuto la presenza di spirito di pensare alla brocca!.
Mi meraviglio che non abbia svegliato nessuno!.
Speriamo che non abbia preso freddo dormendo sul divano della biblioteca, ecc.
A tutte queste chiacchiere seguirono energiche pulizie per riordinare la stanza; e, quando passai davanti alla camera per scendere a mangiare al piano terreno, vidi attraverso la porta aperta che tutto era stato rimesso in ordine perfetto; solo il letto era stato privato delle sue tende.
Leah era in piedi sul sedile della finestra e puliva i vetri anneriti dal fumo.
Stavo per rivolgermi a lei per sapere quale spiegazione era stata data dell’incidente: ma, entrando, vidi nella stanza una seconda persona...
una donna seduta a capo del letto, che attaccava gli anelli alle nuove tende. Quella donna non era altri che Grace Poole.
Se ne stava seduta lì, seria e taciturna come al solito, col suo abito scuro, il grembiule a scacchi, lo scialletto bianco e la cuffia.
Il lavoro sembrava assorbire tutti i suoi pensieri: sulla fronte opaca e nei lineamenti volgari non v’era nulla del pallore o della disperazione che ci si sarebbe aspettati di vedere sul volto di una donna che aveva tentato un omicidio e che era stata accusata dalla sua vittima del delitto che voleva compiere.
Ero sbigottita... confusa.
Alzò gli occhi mentre ancora la fissavo: nessun sussulto, nessun rossore o pallore tradì un’emozione, una coscienza di colpevolezza, la paura di essere scoperta.
Disse: Buon giorno, signorina, al suo solito modo breve e flemmatico; e, preso un altro anello e un altro nastro, continuò a cucire.
Voglio metterla alla prova, pensai: questa assoluta impassibilità è incredibile.
Buon giorno Grace, dissi.
È successo qualche cosa, qui?
Mi sembra di aver sentito i domestici parlare tutti insieme, poco fa.
Questa notte il padrone leggeva a letto; si è addormentato con la candela accesa e le tende hanno preso fuoco; per fortuna si è svegliato prima che le coperte e il legno fossero attaccati dalle fiamme e ha potuto spegnerle con l’acqua della brocca.
Che strana cosa!, dissi a bassa voce; poi, fissandola: E il signor Rochester non ha svegliato nessuno?
Nessuno lo ha sentito muoversi?.
Alzò gli occhi su di me, e questa volta v’era qualche cosa di consapevole nella sua espressione.
Parve esaminarmi con una certa diffidenza, poi rispose: Come sapete, signorina, la servitù dorme così lontano che difficilmente poteva udirlo.
Le camere della signora Fairfax e la vostra sono le più vicine a quella del padrone; ma la signora Fairfax dice di non avere sentito nulla: i vecchi, in genere, hanno il sonno pesante. Fece una pausa e poi aggiunse con una sorta di ostentata indifferenza, ma in tono marcato e significativo: Ma voi siete giovane, signorina, e direi che avete il sonno leggero: forse avete potuto avvertire qualche rumore.
Ho sentito, dissi abbassando la voce così che Leah, ancora intenta a pulire i vetri, non potesse udirmi, e dapprima ho pensato che fosse Pilot: ma Pilot non può ridere; e io sono sicura di avere udito una risata, e una risata strana.
Prese una nuova gugliata, l’incerò accuratamente, la infilò con mano ferma e poi osservò con perfetta calma: Direi che è poco probabile, signorina, che il padrone si sia messo a ridere in quel pericolo: dovete avere sognato.
Non sognavo, risposi con qualche calore perché la sua sfacciata freddezza mi provocava.
Mi guardò di nuovo col suo solito occhio indagatore e consapevole.
Avete detto al padrone di avere sentito una risata?, domandò.
Stamattina non ho avuto l’occasione di parlargli.
Non avete pensato ad aprire la porta e guardare nella galleria?, domandò ancora.
Sembrava che volesse sottopormi a un interrogatorio per cavarmi fuori informazioni a mia insaputa.
Pensai che se avesse scoperto che conoscevo o sospettavo la sua colpa, potesse farmi qualcuno dei suoi tiri maligni; credetti opportuno stare in guardia.
Al contrario, dissi, ho messo il paletto.
Non avete dunque l’abitudine di mettere il paletto ogni notte, prima di andare a letto?.
Demonio!
Vuol conoscere le mie abitudini per organizzare i suoi piani!.
Lo sdegno prevalse ancora sulla prudenza: risposi aspra: Finora ho spesso trascurato di farlo: non credevo che fosse necessario.
Pensavo che a Thornfield non ci fossero da temere pericoli né noie: ma nel futuro starò bene attenta a mettermi al sicuro prima di coricarmi.
E sarà una cosa saggia, fu la risposta: questi luoghi, per quanto ne sappia, sono tranquilli e non ho mai sentito dire che i ladri siano venuti in questa casa da quando è stata costruita; sebbene tutti sappiano che c’è un valore di centinaia di sterline in argenterie nell’armadio degli argenti.
E vedete che, per una casa così grande, la servitù è molto scarsa, perché il padrone non ha mai vissuto qui a lungo; e, quando viene, in quanto scapolo, ha poche esigenze. Ma io penso che le precauzioni non sono mai troppe; una porta è presto chiusa, ed è meglio avere un buon paletto fra noi e qualsiasi pericolo che possa minacciarci. Una quantità di gente, signorina, si affida alla Provvidenza; ma io dico che la Provvidenza non ci dispensa dai mezzi di sicurezza, e il Signore li benedice, quando sono usati con discrezione.
E qui mise fine al suo sermone: molto lungo, per lei, e pronunciato con la compostezza di una quacchera.
Ero ancora completamente strabiliata da quello straordinario dominio di sé e da quella imperscrutabile ipocrisia, quando entrò la cuoca.
Signora Poole, disse rivolgendosi a Grace, la colazione della servitù sarà pronta fra breve: volete scendere?.
No, mettetemi su di un vassoio un boccale di birra scura e una fetta di sformato; me lo porterò di sopra.
Volete un po’ di carne?.
Appena un boccone, e un pezzetto di formaggio; niente altro.
E il sago?.
Per ora non importa: scenderò prima dell’ora del tè e me lo farò da sola.
La cuoca si volse allora a me per dirmi che la signora Fairfax mi aspettava: così me ne andai.
Durante la colazione ascoltai appena il resoconto della signora Fairfax sull’incendio delle tende del letto, tanto mi stavo spremendo il cervello per tentare di decifrare l’enigmatico carattere di Grace Poole e, più ancora, a considerare il problema della sua posizione a Thornfield e a domandarmi perché non era stata arrestata quel mattino stesso o, almeno, licenziata dal servizio.
La notte prima il suo padrone aveva quasi dichiarato la sua colpevolezza: quale misteriosa causa gli impediva di accusarla?
E perché aveva per di più ordinato a me di non parlare?
Era strano: un uomo sicuro di sé, vendicativo, altezzoso sembrava in qualche modo in potere di una delle sue più umili dipendenti: a tal punto che perfino quando ella alzava la mano contro la sua vita, non osava accusarla pubblicamente e tanto meno punirla.
Se Grace fosse stata giovane e bella, quasi avrei pensato che sentimenti più teneri della prudenza e della paura influissero sul signor Rochester in suo favore; ma, brutta e grassa com’era, l’idea non era concepibile. Tuttavia, riflettevo, un tempo è stata giovane, e la sua gioventù deve avere coinciso con quella del suo padrone: la signora Fairfax mi ha detto una volta che Grace vive qui da molti anni.
Non credo che sia mai stata bella; ma, per quanto mi risulta, può possedere un’originalità e una forza di carattere da compensare la mancanza di doti fisiche.
Il signor Rochester ama la fermezza e l’eccentricità; Grace è per lo meno eccentrica.
Un vecchio capriccio non potrebbe averlo messo nelle sue mani così che adesso, come conseguenza di quella indiscrezione, ella esercita sulle sue azioni una segreta influenza di cui egli non può liberarsi e che non osa ignorare?.
Ma, giunta a questo punto, la figura scialba e appesantita della signora Poole, il suo volto sgraziato, asciutto e perfino volgare, mi tornarono alla memoria con tale evidenza che pensai: No, è impossibile!
La mia supposizione non può essere giusta.
E tuttavia, mi suggeriva la segreta voce che ci parla nel cuore, neppure tu sei bella, e forse il signor Rochester ti apprezza: in ogni caso hai avuto spesso questa impressione: e la notte scorsa...
ricorda le sue parole; ricorda i suoi sguardi; ricorda la sua voce!.
Io ricordavo bene tutto: le parole, lo sguardo e il tono mi sembravano in quel momento vivi e reali. Adesso ero nello studio; Adèle disegnava; io, china su di lei, le guidavo la matita.
Ella mi guardò quasi con un sussulto.
Qu’avez-vous, mademoiselle?, disse.
Vos doigts tremblent comme la feuille, et vos joues sont rouges: mais rouges comme des cerises!.30 Ho caldo, Adèle; è perché sono chinata!.
Lei continuò a disegnare e io a pensare.
Mi affrettai a cacciar l’odiosa supposizione che avevo fatto su Grace Poole; mi disgustava.
Mi paragonai a lei e trovai che eravamo ben diverse.
Bessie Leaven aveva detto che avevo l’aria di una vera signora; e aveva detto la verità... ero una signora.
Adesso, poi, avevo un aspetto molto migliore di quando Bessie mi aveva vista; ero più colorita e più florida, più forte e vivace perché avevo speranze più brillanti e gioie più intense.
È quasi buio, pensai guardando dalla finestra.
Quest’oggi non ho sentito né la voce né il passo del signor Rochester; ma certo lo vedrò prima di notte: stamane avevo paura di incontrarlo; adesso lo desidero, perché la mia attesa è stata delusa così a lungo da divenire impaziente.
Quando l’oscurità fu completa e Adèle mi lasciò per andare a giocare con Sophie nella stanza dei bambini, lo desiderai ancora più acutamente.
Tendevo l’orecchio aspettandomi di udire il suono del campanello da basso o che Leah venisse con un’ambasciata; a volte mi illudevo di sentire il passo del signor Rochester e mi voltavo verso la porta in attesa che si aprisse e lui entrasse.
Ma la porta rimase chiusa; solo l’oscurità arrivò dalla finestra.
Tuttavia non era tardi; spesso egli mi mandava a chiamare alle sette o alle otto, ed erano appena le sei.
Certo non sarei rimasta delusa proprio quella sera in cui avevo tante cose da dirgli!
Intendevo riprendere la questione di Grace Poole e sentire che cosa mi avrebbe risposto; volevo chiedergli apertamente se davvero pensava che fosse stata lei a fare l’orribile gesto della notte precedente; e, se era così, perché teneva segreta la sua colpevolezza.
Poco importava se la mia curiosità lo avrebbe irritato; conoscevo già il piacere di tormentarlo e calmarlo via via; era uno dei miei principali godimenti, e un sicuro istinto mi impediva sempre di spingermi troppo lontano; non andavo mai al di là della provocazione e, sul limite estremo, sapevo valermi della mia abilità.
Pur attenendomi alle più minute forme di rispetto, a tutti i doveri della mia condizione, potevo trattare con lui ogni argomento senza timori e senza riserve; questo conveniva a entrambi.
Finalmente un passo scricchiolò sulle scale.
Apparve Leah, ma solo per avvertirmi che il tè era pronto nel salottino della signora Fairfax.
Mi recai là, contenta, almeno, di scendere al piano terreno: perché così, pensavo, sarei stata più vicino al signor Rochester.
Dovete avere proprio bisogno del vostro tè, mi disse la buona signora quando la ebbi raggiunta; mangiate così poco a pranzo.
Temo, continuò, che oggi non vi sentiate molto bene: siete tutta rossa come se aveste la febbre.
Oh, sto benissimo!
Non mi sono mai sentita meglio. Allora provatelo facendo vedere di avere un buon appetito.
Volete riempire la teiera mentre finisco questo ferro?.
Terminato il lavoro, si alzò per abbassare la veneziana che aveva fin allora tenuto sollevata, forse per godere fino all’ultimo la luce del giorno, sebbene il crepuscolo volgesse in fretta verso la totale oscurità.
È una bella sera, disse guardando attraverso i vetri, anche se non ci sono le stelle; tutto sommato il signor Rochester ha avuto una giornata favorevole per il suo viaggio.
Viaggio?... Il signor Rochester è andato in qualche posto? Non sapevo che fosse partito.
Oh, è partito subito dopo colazione!
È andato ai Prati, dal signor Eshton, dieci miglia oltre Millcote.
Credo che si sia data convegno là una bella compagnia: Lord Ingram, Sir George Lynn, il colonnello Dent e altri.
Lo aspettate di ritorno stanotte?. No...
e nemmeno domani; penso che molto probabilmente resterà via una settimana o più: quando questa gente dell’alta società si riunisce, si trova in mezzo a una tale eleganza e allegria, e a una tale profusione di piaceri e divertimenti, che non ha alcuna fretta di separarsi.
In queste occasioni gli uomini sono particolarmente richiesti; e il signor Rochester, in società, è così vivace e fantasioso da esser considerato, credo, il beniamino di tutti: le signore lo adorano, per quanto possiate pensare che il suo aspetto non è tale da raccomandarlo particolarmente ai loro occhi: ma immagino che le sue qualità e la sua cultura, unite alla sua ricchezza e nobiltà, riscattino qualche suo piccolo difetto fisico.
Ci sono donne, ai Prati?. Ci sono la signora Eshton e le sue tre figlie...
signorine estremamente eleganti; e poi ci sono le nobili signorine Blanche e Mary Ingram, che credo bellissime: in realtà ho visto Blanche sei o sette anni fa, quando era una ragazza di diciotto anni.
Venne qui a un ballo di Natale dato dal signor Rochester; avreste dovuto vedere la sala da pranzo, quel giorno... che profusione di addobbi e di luci! Direi che vi erano una cinquantina fra signore e signori...
tutti appartenenti alle famiglie più importanti della contea; e la signorina Ingram era la più bella della serata.
Avete detto di averla vista, signora Fairfax; com’era?.
Sì, la vidi.
La sala da pranzo aveva la porta spalancata; e, dato che era Natale, la servitù ebbe il permesso di riunirsi nell’anticamera per ascoltare alcune signore che cantavano e suonavano.
Il signor Rochester volle che entrassi, e io mi sedetti in un angolo tranquillo a guardare.
Non ho mai visto niente di più sfarzoso: le signore erano vestite splendidamente; molte di loro...
almeno la maggior parte delle più giovani... erano belle; ma la signorina Ingram era certo la regina. E com’era?.
Aveva una figura alta e sottile, spalle cascanti;31 collo lungo e aggraziato: colorito olivastro, bruno e luminoso; lineamenti nobili; occhi come quelli del signor Rochester: grandi e neri, e brillanti come i gioielli che portava.
E poi aveva capelli splendidi, di un nero corvino ed era così ben pettinata: dietro, una corona di grosse trecce e, in fronte, dei ricci lunghi e lucidi come non ne ho mai visto.
Era tutta vestita di bianco, con una sciarpa annodata sul fianco, color ambra, che le copriva le spalle e il petto e poi scendeva in lunghe frange fin sotto il ginocchio.
In testa aveva un fiore, pure color ambra, che faceva un bel contrasto con il nero dei capelli.
Naturalmente fu molto ammirata.
Certo: e non solo per la sua bellezza ma anche per il suo talento.
Faceva parte del gruppo delle signore che cantavano: un signore l’accompagnò al piano.
Lei e il signor Rochester cantarono un duetto.
Il signor Rochester?
Non sapevo che cantasse.
Oh!
ha una bella voce di basso, e un eccellente orecchio musicale. E la signorina Ingram: che voce aveva?. Una voce ricca e potente: cantò in modo delizioso; era un piacere ascoltarla...
e poi suonò.
Io non sono buon giudice in fatto di musica, ma il signor Rochester lo è, e gli ho sentito dire che la sua esecuzione era ottima.
E questa bella signorina con tante virtù non si è ancora sposata?.
Sembra di no: penso che né lei né sua sorella abbiano una grande dote.
I beni del vecchio Lord Ingram erano per la maggior parte inalienabili, e il figlio maggiore è venuto in possesso di quasi tutto.
Ma è strano che nessun ricco nobile o signore si sia innamorato di lei: il signor Rochester, per esempio.
È ricco, no?.
Oh!
sì.
Ma, vedete, vi è una notevole differenza di età; il signor Rochester è vicino ai quaranta, e lei ne ha appena venticinque.
E con questo?
Si fanno ogni giorno matrimoni anche più disparati.
È vero: tuttavia non credo che il signor Rochester abbia idee del genere.
Ma voi non mangiate niente: non avete messo in bocca quasi nulla da quando è stato servito il tè.
No: ho troppa sete per mangiare.
Volete darmene un’altra tazza?.
Stavo per tornare sulla probabilità di un’unione fra il signor Rochester e la bella Blanche; ma entrò Adèle e cambiammo discorso. Quando fui di nuovo sola, passai in rassegna le informazioni che avevo raccolto; guardai nel mio cuore, esaminai i suoi pensieri e i suoi sentimenti, e cercai di riportare nel sicuro rifugio del senso comune tutto ciò che era andato vagabondando per le pianure sconfinate e sterili dell’immaginazione. Chiamata in giudizio davanti al mio tribunale, dopo che ebbi ricordato tutte le speranze, i desideri, i sentimenti che avevo vagheggiato a partire dalla notte scorsa...
il generale stato d’animo nel quale mi ero cullata per circa quindici giorni; e dopo che la ragione si fu fatta avanti per raccontare, nel suo modo pacato, una semplice e disadorna storia, mostrando come avevo respinto la realtà per nutrirmi follemente di ideali...
pronunciai il giudizio in questo senso: Che non vi era al mondo una persona più pazza di Jane Eyre; che mai una più fantasiosa sciocca si era nutrita di dolci menzogne ingoiando veleno come se fosse nettare.
Tu, dissi, la prescelta del signor Rochester?
Tu dovresti piacergli?
Tu essere importante per lui in qualche modo?
Andiamo!
La tua follia mi disgusta. E tu ti sei rallegrata per alcuni casuali segni di favore...
equivoci segni rivolti da un gentiluomo e uomo di mondo a una dipendente novellina.
Come hai osato? Povera stupida!...
Nemmeno il tuo interesse personale ha potuto renderti più saggia?
Hai rivissuto per tutta la mattinata la scena della notte scorsa!
Copriti la faccia e vergognati! Ha lodato i tuoi occhi, non è vero?
Cieca presuntuosa!
Aprili questi occhi annebbiati e considera la tua maledetta mancanza di buon senso!
Non va bene che una donna venga adulata dal proprio superiore, che non può avere assolutamente alcuna intenzione di sposarla; e sono pazze tutte le donne quando lasciano che si accenda in loro un amore segreto che, se sconosciuto e non corrisposto, distrugge la vita che lo nutre; e, se scoperto e ricambiato, conduce, come un ignis fatuus, in paludi selvagge da cui non c’è scampo.
Dunque, Jane Eyre, ascolta la tua sentenza: domattina mettiti davanti allo specchio e fatti un ritratto a pastello, fedelmente, senza attenuare alcun difetto; non trascurare alcuna linea troppo dura, non addolcire alcuna spiacevole irregolarità, e sotto scrivi: Ritratto di una istitutrice un po’ sciocca, povera e semplice.
Poi prendi una lastrina di avorio liscio...
ne hai pronta una nella cassetta da disegno; sulla tavolozza mischia le tinte più fresche, più belle, più luminose; scegli i tuoi più delicati pennelli di peli di cammello; disegna con cura il più delicato volto che tu possa immaginare; dipingilo ombreggiandolo a dolci tinte secondo la descrizione che la signora Fairfax ha fatto di Blanche Ingram; ricorda i riccioli neri, gli occhi orientali...
Come? Torni al signor Rochester come modello? Ordine! Niente piagnistei! niente sentimentalismi! niente rimpianti! Ammetto solo buon senso e decisione.
Ricorda le fattezze regali e tuttavia armoniose, il busto e il collo ellenici; metti bene in mostra il braccio tornito e abbagliante e la mano delicata; non trascurare né l’anello di brillanti né il braccialetto d’oro; ritrai fedelmente l’abbigliamento, i leggerissimi pizzi e i lucidi rasi, la graziosa sciarpa e la rosa dorata; e intitolalo: Blanche, perfetta dama di qualità. Ogni volta che, nel futuro, ti capitasse di pensare che il signor Rochester ha qualche debolezza per te, tira fuori questi due ritratti, confrontali e di’: Il signor Rochester può con ogni probabilità conquistare l’amore di questa nobile dama, se decide di farlo; è possibile che voglia sprecare un serio progetto con questa plebea povera e insignificante?.
Lo farò, decisi; e, presa questa risoluzione, mi sentii calma e mi addormentai. Mantenni la parola.
Un’ora o due mi bastarono per schizzare il mio ritratto a pastello; e in meno di quindici giorni avevo portato a termine la miniatura su avorio di una immaginaria Blanche Ingram.
Rappresentava un volto abbastanza bello, e, quando lo paragonai col disegno reale, il contrasto fu quello che il mio senso critico desiderava. Quel lavoro mi fece bene: mi aveva tenuto occupate la testa e le mani dando forza e fermezza a nuove impressioni che desideravo incidermi indelebilmente nel cuore. Non molto dopo, ebbi ragioni per congratularmi con me stessa della salutare disciplina a cui avevo sottomesso così i miei sentimenti.
Grazie a essa riuscii ad affrontare con sufficiente calma gli eventi che seguirono: una calma che, se mi avessero trovata impreparata, non sarei probabilmente riuscita a mantenere, nemmeno esternamente.
CAPITOLO XVII Passò una settimana e non giunse alcuna nuova dal signor Rochester; dieci giorni e ancora non si faceva vivo.
La signora Fairfax diceva che non si sarebbe meravigliata se fosse direttamente passato dai Prati a Londra e di lì nel continente, senza farsi nemmeno vedere a Thornfield per tutto un anno; non di rado lo aveva lasciato in un modo non meno imprevisto e inatteso.
Quando sentii questo, cominciai a provare uno strano freddo al cuore, quasi un mancamento. In realtà stavo provando le angosce della delusione; ma, chiamando a raccolta le mie energie e i miei principi, riportai presto all’ordine i sentimenti; e fu straordinario come riuscii a superare questa momentanea confusione... e a chiarire lo sbaglio di considerare i movimenti del signor Rochester come cose in cui avessi ragioni di porre un interesse vitale.
Non mi umiliavo in un avvilito senso di inferiorità: al contrario mi dissi: Tu non hai niente a che fare con il padrone di Thornfield se non per lo stipendio che lui ti dà per l’istruzione della sua protetta, ed essergli grata per il trattamento rispettoso e umano che, compiendo il tuo dovere, hai il diritto di aspettarti.
Sta’ pur sicura che questo è l’unico legame serio che egli riconosce fra te e lui; non farne dunque l’oggetto dei tuoi sentimenti più delicati, delle tue estasi, delle tue angosce e così via.
Lui non è della tua classe; e tu attieniti alla tua condizione e abbi troppo rispetto di te stessa per prodigare l’affetto di tutto il tuo cuore, della tua anima, delle tue energie là dove questi doni non sono richiesti e potrebbero essere disprezzati.
Continuai tranquillamente nei miei compiti giornalieri; ma ogni tanto vaghe idee mi passavano per la mente suggerendomi di lasciare Thornfield; e involontariamente andavo meditando annunci sul giornale e facevo congetture su eventuali nuove sistemazioni; non ritenni necessario soffocare questi pensieri: potevano germogliare portando i loro frutti.
Il signor Rochester era rimasto assente da più di quindici giorni quando la posta portò una lettera alla signora Fairfax.
È del padrone, disse lei guardando l’indirizzo.
Immagino che adesso sapremo se dobbiamo aspettare o no il suo ritorno.
Mentre spezzava il sigillo e leggeva la missiva, io continuai a bere il caffè : era caldo, e attribuii a questo la vampata che mi salì al volto.
Perché poi la mia mano tremasse e perché versassi involontariamente nel piattino metà del contenuto della tazza, preferii non domandarmelo.
Bene, a volte penso che non succede mai niente; ma adesso corriamo il rischio di aver parecchio da fare: almeno per un po’ di tempo, disse la signora Fairfax tenendo ancora la lettera davanti agli occhiali.
Prima di chiedere spiegazioni, annodai i legacci del grembiule di Adèle, che si erano sciolti: le diedi un’altra ciambella, riempii di latte la sua tazza, poi dissi con indifferenza: Il signor Rochester non tornerà molto presto, immagino.
Sì, invece... dice che sarà qui fra tre giorni, giovedì prossimo, e non sarà solo.
Non so quanti dei suoi amici dei Prati verranno con lui: dà istruzioni perché siano preparate le migliori stanze da letto e siano messi in ordine la biblioteca e il salotto; e io devo procurarmi nuovo personale di cucina all’Albergo di Re Giorgio, a Millcote, e dovunque possa trovarlo; le signore porteranno le loro cameriere e i signori i loro domestici: così avremo la casa piena.
E la signora Fairfax, trangugiata la sua colazione, fuggì via per cominciare i preparativi.
Durante i tre giorni, come lei aveva previsto, ci fu un continuo trambusto.
Credevo che tutte le stanze, a Thornfield, fossero pulite e sistemate, ma a quanto pare mi ero sbagliata.
Vennero chiamate tre donne in aiuto, e non vidi mai, né prima di allora né dopo, un tale strofinare, spazzolare e lavare gli stipiti verniciati, batter tappeti, staccare e riappendere quadri, e lucidare specchi e lampadari, e accender fuochi nelle camere da letto, ed esporre all’aria lenzuoli e piumini davanti ai caminetti.
Adèle correva fuori di sé fra tutta quella confusione: i preparativi per ricevere la compagnia e l’attesa del suo arrivo sembravano averla mandata in estasi.
Voleva che Sophie desse un’occhiata a tutte le sue toilettes, come chiamava i suoi vestiti; rinfrescasse quelle che erano passées e desse aria alle altre.
Quanto a lei, non faceva altro che scorrazzare per le stanze, saltar su e giù dai telai dei letti, gettarsi sui materassi, sui capezzali e i cuscini ammucchiati davanti agli enormi fuochi che scoppiettavano nei caminetti.
Era stata esonerata dai doveri scolastici: la signora Fairfax mi aveva pregato di passare al suo servizio, e io ero tutto il giorno nella dispensa ad aiutare lei e la cuoca, a imparare a far creme, sformati al formaggio e pasticceria francese, legare selvaggina e guarnire portate di frutta e dolci.
La compagnia era attesa nel pomeriggio di giovedì, il pranzo era fissato per le sei. In quei giorni non ebbi il tempo di accarezzare fantasie e fui attiva e allegra come tutti gli altri... eccetto Adèle.
Ogni tanto, però, la mia allegria subiva una doccia fredda e ricadevo, mio malgrado, nei dubbi, nelle incertezze e nelle tetre supposizioni.
Questo avveniva quando mi capitava di vedere la porta delle scale del terzo piano aprirsi lentamente per far passare la tozza figura di Grace Poole, con la sua cuffia bene aggiustata, il grembiule bianco e lo scialletto; quando la seguivo con lo sguardo scivolare lungo la galleria, il passo tranquillo attutito dalle pantofole di feltro; quando la osservavo guardare nelle stanze da letto piene di movimento e tutte sottosopra, e magari dir qualche parola alla domestica a giornata sul modo migliore di pulire una griglia, o di lucidare il marmo del caminetto, o di togliere le macchie dalle tappezzerie, e poi passare oltre.
Scendeva così in cucina una volta al giorno, consumava il suo pasto, fumava una pipatina davanti al focolare e poi tornava su, portandosi il solito boccale di birra scura, per suo personale conforto, nella sua buia tana.
Trascorreva solo un’ora su ventiquattro da basso, con i domestici; il resto del tempo lo passava al terzo piano in qualche stanza dal soffitto basso e rivestita di quercia: se ne stava lì seduta e cuciva...
e forse rideva paurosamente fra sé...
sola come un prigioniero nella sua cella.
Ma la cosa più strana era che nessuno, nella casa, eccetto me, si preoccupava delle sue abitudini o sembrava meravigliarsene; nessuno parlava della sua posizione e dei suoi compiti; nessuno commiserava la sua solitudine e il suo isolamento.
Una volta, è vero, udii per caso parlare di lei Leah e una delle donne a giornata.
Leah aveva detto qualche cosa che non riuscii a sentire e la donna commentò: Deve avere un bel salario, penso.
Sì, rispose Leah, lo vorrei avere io. Non che abbia a lamentarmi del mio... a Thornfield non si risparmia; ma non è nemmeno un quinto di quello che prende la signora Poole.
E mette da parte: ogni trimestre va alla banca di Millcote.
Non mi meraviglierei che avesse risparmiato tanto da rendersi indipendente, se volesse lasciare il servizio; ma penso che ormai si sia abituata al posto, e poi non ha ancora quarant’anni, è forte e abile in tutto.
È troppo presto perché si ritiri. È proprio brava, disse la donna.
Ah!... sa sempre quello che fa...
non ce n’è di migliori, aggiunse Leah con aria significativa; e nessuna potrebbe prendere il suo posto...
nemmeno per tutto il denaro che guadagna.
Nessuno certo!, fu la risposta. Mi domando se il padrone....
La donna stava per continuare; ma a questo punto Leah, voltandosi, mi vide e subito fece un cenno alla compagna. Sentii che l’altra sussurrava: Non lo sa?. Leah scosse la testa e la conversazione fu lasciata cadere.
Tutto quello che riuscii a mettere insieme fu che a Thornfield v’era un mistero, e che io ne ero esclusa di proposito.
Il giovedì arrivò: tutti i lavori erano stati portati a termine la sera prima; i tappeti stesi per terra, i tendaggi appesi ai letti, spiegati i copriletti dal bianco abbagliante, preparati i tavolini da toeletta, lucidato il mobilio, i fiori disposti nei vasi; sia le camere sia le sale apparivano rimesse a nuovo e smaglianti quanto è possibile ottenere da mano umana.
Anche l’anticamera era stata riordinata; la grande pendola intagliata e così pure i gradini e la balaustra della scala erano tersi e luccicanti come specchi; nella sala da pranzo la credenza risplendeva di argenterie; nel salotto e nel salottino vi erano dappertutto vasi con fiori esotici.
Giunse il pomeriggio: la signora Fairfax indossò il suo più bel vestito di raso nero, si infilò i guanti e si mise l’orologio d’oro: perché era suo compito ricevere la compagnia, guidare le signore alle loro stanze ecc.
Anche Adèle volle prepararsi: sebbene pensassi che molto difficilmente sarebbe stata presentata agli ospiti, almeno per quel giorno.
Tuttavia, per compiacerla, dissi a Sophie di farle indossare uno dei suoi corti e vaporosi abiti di mussolina.
Quanto a me, non avevo alcun bisogno di far cambiamenti; non sarei stata invitata a lasciare il mio santuario; lo studio era diventato per me un vero santuario...
piacevole rifugio in tempi tristi. Era stata una dolce e serena giornata primaverile...
una di quelle giornate splendide, tra la fine di marzo e l’inizio di aprile, che annunciano già l’estate. Adesso era al tramonto; ma la sera era ancora calda, e io ero seduta a lavorare nello studio con la finestra aperta. Si fa tardi, disse la signora Fairfax entrando con gran fruscio di sete. Sono contenta di avere ordinato il pranzo per un’ora più tardi di quella indicata dal signor Rochester; perché le sei sono già passate.
Ho mandato John al cancello per vedere se c’è qualcuno sulla strada: da lì si può vedere molto lontano in direzione di Millcote.
Andò alla finestra.
Eccolo che torna!, esclamò; poi, sporgendosi: Bene, John, niente di nuovo?.
Stanno venendo, signora, fu la risposta.
Saranno qui fra dieci minuti. Adèle corse alla finestra.
Io la seguii restando da parte, così che, al riparo della tenda, potevo vedere senza esser vista.
I dieci minuti annunciati da John parvero lunghissimi, ma infine si udì il rumore delle ruote; quattro cavalieri galoppavano sul viale, e dietro di loro venivano due carrozze aperte, piene di veli svolazzanti e piume al vento.
Due dei cavalieri erano giovani e agghindati gentiluomini; il terzo era il signor Rochester sul suo cavallo nero, Mesrour, con Pilot che gli correva innanzi a gran balzi; al suo fianco cavalcava una donna, ed erano loro due ad aprire il corteo.
Il rosso abito da amazzone di lei quasi sfiorava il suolo, il lungo velo ondeggiava nel vento e tra le sue pieghe trasparenti s’intravedevano i folti e lucenti riccioli neri.
La signorina Ingram!, esclamò la signora Fairfax, e corse giù al proprio posto.
La cavalcata, seguendo la curva del viale, girò presto l’angolo della casa e io la persi di vista.
Adèle chiedeva con insistenza di scendere, ma io la trattenni sulle mie ginocchia facendole capire che non doveva per nessuna ragione pensare di presentarsi alle signore, né ora né mai, se non fosse stata espressamente invitata; altrimenti il signor Rochester si sarebbe molto seccato ecc.
A queste parole, qualche natural lacrima ella sparse: ma, quando mi vide fare la faccia scura, si rassegnò ad asciugarla.
Si sentiva adesso nell’anticamera un allegro tramestio: le voci profonde maschili si confondevano armoniosamente con l’argentino cicaleccio delle signore, e su tutte si distingueva la voce non alta ma sonora del padrone di Thornfield Hall, che dava il benvenuto sotto il suo tetto ai cortesi e gentili ospiti.
Poi, passi leggeri salirono le scale; e vi fu un affrettarsi lungo la galleria, allegre risa soffocate, e un aprire e chiudersi di porte, e poi, per qualche tempo, silenzio.
Elles changent de toilettes,32 disse Adèle che, tendendo l’orecchio, aveva seguito ogni movimento; e sospirò.
Chez maman, continuò, quand il y avait du monde, je le suivais partout, au salon et à leurs chambres; souvent je regardais les femmes de chambre coiffer et habiller les dames, et c’était si amusant: comme cela on appred.33 Non hai fame, Adèle?.
Mais oui, mademoiselle: voilà cinq ou six heures que nous n’avons pas mangé....34 Bene, mentre le signore sono nelle loro camere, scenderò a prenderti qualche cosa da mangiare.
E, uscita con cautela dal mio rifugio, presi una scala di servizio che conduceva direttamente in cucina.
Là, tutto era fuoco ed eccitazione; la minestra e il pesce erano nell’ultima fase della preparazione e la cuoca si curvava sui suoi crogiuoli in uno stato fisico e mentale che minacciava la combustione spontanea.
Nella sala della servitù due cocchieri e tre domestici degli invitati erano seduti attorno al fuoco; le cameriere dovevano essere di sopra, con le loro padrone; i nuovi servitori fatti venire da Millcote erano affaccendati dappertutto.
In mezzo a questo caos, raggiunsi alfine la dispensa; mi impadronii di un pollo freddo, un filone di pane, qualche tartina, piatti e posate: e con questo bottino battei in rapida ritirata. Avevo raggiunto la galleria e stavo chiudendo dietro di me la porta della scala di servizio, quando un fitto discorrere sottovoce avvertì che le signore stavano per uscire dalle loro stanze.
Non potevo arrivare allo studio senza passare davanti almeno a una di quelle porte e correre il rischio di essere sorpresa con il mio carico di vettovaglie; rimasi dunque ferma al fondo della galleria che era senza finestre, al buio, un buio fitto dato che il sole era tramontato e il crepuscolo avanzava.
Presto le camere restituirono a una a una le loro belle occupanti: uscirono svelte gioiosamente eccitate con gli abiti che lampeggiavano nella penombra.
Si fermarono un momento in gruppo dall’altra parte della galleria chiacchierando leggere e vivaci: poi scesero le scale, silenziose come una nebbia brillante che si svolga lungo il pendio di una collina.
Il loro insieme mi fece un effetto di aristocratica eleganza, come non avevo mai visto prima.
Trovai Adèle che spiava dalla porta dello studio.
Che belle signore!, esclamò in inglese.
Oh, voglio andare con loro.
Credete che il signor Rochester ci manderà a chiamare, dopo pranzo?.
No, non credo proprio; il signor Rochester ha altro a cui pensare.
Dimentica le signore, per questa sera; forse le vedrai domani; ecco qui la tua cena.
Era proprio affamata, così che il pollo e le tartine servirono a distrarre la sua attenzione per qualche tempo.
Fu un bene che mi fossi procurata questo cibo perché altrimenti tutte e tre, lei, io e Sophie, a cui diedi una parte del nostro pasto, avremmo corso il rischio di non mangiare affatto: in cucina tutti erano troppo indaffarati per pensare a noi.
I dolci e la frutta non furono serviti se non dopo le nove, e alle dieci i camerieri correvano ancora su e giù con i vassoi del caffè.
Permisi a Adèle di restare alzata molto più tardi del solito, perché lei sosteneva che non le sarebbe stato possibile dormire finché le porte continuavano ad aprirsi e chiudersi al piano terreno e la gente a far chiasso. Inoltre, aggiunse, il signor Rochester avrebbe potuto mandarla a chiamare quando lei era già svestita: et alors quel dommage!.35 Le raccontai qualche storia finché non fu stanca; e poi, come diversivo, la condussi nella galleria.
La lampada del vestibolo era accesa, e lei si divertì a osservare, dalla balaustra, l’andirivieni dei camerieri.
Più tardi un suono di musica uscì dal salotto, dove era stato portato il pianoforte; Adèle e io ci sedemmo sull’ultimo gradino delle scale per ascoltare.
Presto una voce si unì ai ricchi suoni dello strumento; era una signora che cantava, e molto dolci erano le sue note.
Finito l’a solo, seguì un duetto, poi una canzone a più voci maschili; l’allegro mormorìo della conversazione riempiva gli intervalli.
Ascoltai a lungo: improvvisamente mi accorsi che il mio udito era tutto teso ad analizzare i vari suoni tentando di distinguere, nella confusione, la voce del signor Rochester; e quando la individuai, cosa che avvenne quasi subito, cercai attentamente di ricomporre in parole i suoni resi indistinti dalla distanza.
La pendola batté le undici.
Guardai Adèle, la cui testa reclinava sulla mia spalla; le sue palpebre eran pesanti, così la presi fra le braccia e la portai a letto.
Era quasi l’una quando i signori e le dame si ritirarono nelle loro stanze. L’indomani fu un’altra giornata splendida: la comitiva compì una escursione nelle vicinanze. Partirono tutti presto, il mattino, alcuni a cavallo, altri in carrozza; io li vidi partire e tornare.
La signorina Ingram era la sola dama che cavalcasse, e, come il giorno prima, il signor Rochester galoppava al suo fianco; i due si tenevano un po’ appartati.
Feci notare questa circostanza alla signora Fairfax, che era alla finestra con me.
Voi dite che non pensano a sposarsi, dissi, ma vedete bene che il signor Rochester preferisce lei a tutte le altre.
Direi di sì: senza dubbio ne è affascinato.
E anche lei, aggiunsi; guardate come inclina la testa verso di lui come se stessero chiacchierando confidenzialmente; vorrei poter vedere il suo volto; finora non sono riuscita a darvi nemmeno un’occhiata.
La vedrete stasera, rispose la signora Fairfax.
Ho detto al signor Rochester che Adèle desiderava molto essere presentata alle signore, e lui ha risposto: Oh! lasciatela venire nel salotto dopo pranzo; e pregate la signorina Eyre di accompagnarla. Sì, l’avrà detto per cortesia: non c’è certo bisogno che io sia presente, risposi.
Sì, gli ho fatto osservare che non eravate abituata alla mondanità e che non avreste avuto piacere di trovarvi in mezzo a una compagnia allegra tutta di estranei; ma mi ha risposto bruscamente: Sciocchezze!
Se fa obiezioni, ditele che è un mio particolare desiderio, e se insiste avvertitela che, se non si presenta, andrò a prenderla io. Non gli darò questo disturbo, risposi. Verrò, se non posso far di meglio; ma è una cosa che non mi piace.
Ci sarete anche voi, signora Fairfax?.
No; ho inventato una scusa e lui non ha replicato.
Vi dirò come fare per evitare l’imbarazzo di un ingresso ufficiale, che è la cosa più sgradevole di tutta la faccenda.
Dovete andare in salotto quando non c’è nessuno, prima che le signore lascino la sala da pranzo; cercatevi una sedia in qualche angolino che vi piaccia; non c’è bisogno che restiate a lungo dopo che saranno entrati gli uomini, a meno che non ne abbiate voglia: fate solo in modo che il signor Rochester vi veda e poi scivolate via...
nessuno s’accorgerà di voi. Credete che questi signori resteranno qui a lungo?.
Forse due o tre settimane, certo non più.
Dopo le vacanze di Pasqua, Sir George Lynn, che è stato recentemente eletto membro del Parlamento per Millcote, dovrà andare a Londra per occupare il suo seggio; penso che il signor Rochester lo accompagnerà: mi meraviglio che sia già rimasto tanto a lungo a Thornfield.
Non senza una certa trepidazione vidi avvicinarsi l’ora in cui dovevo recarmi in salotto come mi era stato ordinato.
Adèle era rimasta per tutto il giorno in uno stato di estasi, dopo aver saputo che, quella sera, sarebbe stata presentata alle signore; e solo quando Sophie cominciò la cerimonia dell’abbigliamento si tranquillizzò un poco.
Poi l’importanza dell’avvenimento la calmò del tutto e, quando i suoi capelli furono pettinati in bei riccioli lucidi e spioventi, col vestitino di raso color rosa, la cintura annodata a fiocco, i mezzi guanti di trina infilati, apparve grave e severa come un giudice.
Non ci fu alcun bisogno di dirle di stare attenta al vestito: appena fu a posto si mise a sedere composta sulla sua seggiolina dopo avere sollevato con cura la gonna di seta per non sgualcirla, e mi assicurò che non si sarebbe mossa di lì finché non fossi pronta.
Mi sbrigai presto: indossai in un attimo il mio miglior vestito ; spazzolai rapidamente i capelli e appuntai il solo ornamento che possedevo, la spilla di perle, e scendemmo.
Per fortuna il salotto aveva un altro ingresso oltre quello della sala da pranzo dove erano gli ospiti.
Era deserto; un grande fuoco ardeva silenziosamente nel caminetto di marmo, e candele di cera erano accese in luminosa solitudine fra i magnifici fiori sui tavoli.
La tenda cremisi pendeva davanti all’arcata: per quanto sottile fosse lo schermo interposto da questo panneggio fra noi e coloro che erano nella sala adiacente, essi parlavano a voce così bassa che della loro conversazione non si poteva udire altro che un mormorio soffocato.
Adèle, che sembrava ancora soggiogata dalla solennità del momento, si mise a sedere, senza dir parola, sullo sgabellino che le indicai.
Io mi ritirai sul sedile di una finestra e, preso un libro da un tavolo vicino, tentai di leggere.
Adèle portò ai miei piedi il suo sgabello e dopo un poco mi toccò un ginocchio.
Che c’è, Adèle?.
Est-ce que je ne puis pas prendre une seule de ces fleurs magnifiques, mademoiselle? Seulement pour completer ma toilette.36 Pensi troppo alla tua toilette, Adèle: ma puoi avere il fiore. Presi una rosa da un vaso e gliela puntai alla cintura. Lei sospirò beata, come se la coppa della sua felicità fosse ormai colma.
Girai la testa per nascondere un involontario sorriso.
C’era qualche cosa di comico e triste, in quel suo vigile e istintivo culto per l’eleganza.
Si udì il rumore dei convitati che si alzavano; venne sollevata la tenda e apparve al di là la sala da pranzo con il suo lampadario di cristallo che riversava luci sull’argenteria e su un magnifico servizio da dessert disposto lungo la tavola; un gruppo di dame apparve sotto l’arcata, passò oltre, e la tenda ricadde dietro di loro.
Erano solo otto; e tuttavia, mentre avanzavano in gruppo, davano in qualche modo l’impressione di essere molte di più.
Alcune erano molto alte; altre eran vestite di bianco; e tutte avevano nell’abbigliamento qualche cosa di vasto che sembrava esaltare le loro figure come l’alone di nebbia ingrandisce la luna.
Mi alzai e feci loro un inchino: una o due mi risposero con un cenno della testa, le altre si limitarono a squadrarmi.
Si dispersero nella sala; l’ondeggiante leggerezza dei loro movimenti le faceva assomigliare a uno stuolo di bianchi uccelli.
Alcune si abbandonarono semisdraiate sui sofà e sulle ottomane: altre si chinarono sui tavoli per esaminare i fiori e i libri: un gruppetto si riunì intorno al fuoco: tutte parlavano a bassa voce ma chiaramente nel tono che doveva esser loro abituale.
Conobbi in seguito i loro nomi e posso ricordarli adesso.
Prima di tutte la signora Eshton e due delle sue figlie.
La madre evidentemente era stata bella e lo era ancora.
Delle figlie, la maggiore, Amy, era piuttosto piccola, con un viso ingenuo e infantile e un corpo provocante; il suo abito di mussolina bianca con la cintura turchina le stava benissimo.
La seconda, Louisa, era di figura più alta e più elegante, con un volto molto grazioso, di quelli che i francesi chiamano minois chiffonné37: entrambe le sorelle avevano un candore di giglio.
Lady Lynn era un tipo grande e robusto sulla quarantina, impettita e altezzosa, con un vestito molto vistoso di seta cangiante: i suoi capelli neri splendevano nell’ombra di una piuma azzurra, stretti da un diadema di gemme.
La moglie del colonnello Dent era meno appariscente, ma, mi parve, più aristocratica.
Aveva la figura sottile, il volto pallido e delicato, capelli biondi.
Il suo abito di raso nero, la sua sciarpa di prezioso pizzo straniero, le sue perle mi piacquero più dello splendore di arcobaleno della nobile dama.
Ma le tre che più si distinguevano in parte, forse, per la loro altezza erano la vedova Lady Ingram e le sue figlie Blanche e Mary.
Tutte e tre raggiungevano la massima statura per una donna.
La vedova era fra i quaranta e i cinquanta: la sua linea era ancora elegante; i capelli ancora neri; anche i denti ancora apparentemente perfetti.
I più l’avrebbero definita una donna splendida per la sua età: e tale era senza dubbio dal punto di vista fisico; ma nel suo portamento e nel suo volto v’era poi un’espressione di intollerabile superbia.
Aveva lineamenti romani e un doppio mento che faceva tutt’uno col collo come una colonna: tutto il suo volto appariva non solo come gonfio e senza luce ma addirittura corroso dall’orgoglio; e il mento era sostenuto, da quello stesso orgoglio, in una posizione eretta quasi innaturale.
Anche gli occhi erano duri e freddi, e mi ricordavano quelli della signora Reed; parlava in tono enfatico con voce profonda e intonazioni quanto mai arroganti e dogmatiche...
in una parola insopportabili. Un abito di velluto cremisi e uno scialle avvolto a turbante, di tessuto indiano laminato d’oro, le conferivano una vera dignità imperiale.
Blanche e Mary erano di eguale statura, alte e dritte come pioppi.
Mary era troppo magra per la sua altezza, ma Blanche era fatta come una Diana.
Naturalmente la guardavo con speciale interesse.
Anzitutto volevo vedere se il suo aspetto rispondeva alla descrizione della signora Fairfax, in secondo luogo se assomigliava alla miniatura di fantasia che avevo dipinto; e infine era inevitabile se poteva piacere al signor Rochester.
Per quel che riguardava la persona, essa corrispondeva punto per punto sia alla mia pittura sia alla descrizione della signora Fairfax.
Il busto nobile, le spalle cadenti, il collo gentile, gli occhi scuri e i riccioli neri c’eran tutti...
ma il volto?
Il suo volto era come quello della madre, anche se più giovane e senza rughe: la stessa fronte bassa, gli stessi lineamenti alteri, lo stesso orgoglio.
Non era, comunque, un orgoglio così tetro!
Ella rideva continuamente: un riso ironico, al pari dell’espressione abituale del suo labbro arcuato e sprezzante. Si dice che il genio è consapevole di esserlo. Non so se la signorina Ingram fosse un genio, ma era certo consapevole di sé...
molto consapevole. Cominciò a parlar di botanica con la gentile signora Dent.
A quanto sembrava, la signora Dent non aveva studiato questa scienza: tuttavia, come disse, amava i fiori, specialmente quelli selvaggi; la signorina Ingram l’aveva studiata, e continuò a far sfoggio del suo vocabolario con grandi arie. Mi accorsi subito che, per dirla con un’espressione popolare, stava trascinando la signora Dent, ossia divertendosi della sua ignoranza: il suo giuoco poteva essere abile, ma era decisamente maligno.
Suonò al piano: la sua esecuzione fu brillante; cantò: aveva una bella voce; parlò in francese con la madre: lo parlava bene, con scioltezza e buon accento. Mary aveva un’espressione più mite e aperta di Blanche; anche lineamenti più delicati e una pelle più chiara ...
ma Mary aveva una scarsa vitalità; il suo volto mancava di espressione, i suoi occhi di luce; non aveva nulla da dire e, dopo essersi seduta, rimase ferma come una statua nella sua nicchia.
Entrambe le sorelle erano vestite di bianco.
Consideravo la signorina Ingram come una scelta che il signor Rochester avrebbe probabilmente fatto?
Non potevo dirlo... non conoscevo i suoi gusti circa la bellezza femminile.
Se amava la maestà, lei era un vero tipo maestoso; e poi perfettamente educata e piena di spirito.
La maggior parte degli uomini, a mio parere, l’avrebbe ammirata; e che lui l’ammirasse l’avevo visto: per eliminare anche l’ultima ombra di dubbio bisognava vederli insieme.
Non devi supporre, lettore, che Adèle per tutto questo tempo sia rimasta seduta e immobile sullo sgabellino ai miei piedi: no; quando le signore entrarono, si alzò, andò verso di loro, fece una gran riverenza e disse con gravità: Bon jour, mesdames.
La signorina Ingram aveva abbassato gli occhi verso di lei con aria ironica esclamando: Oh, che bambolina!.
Lady Lynn aveva notato: Immagino che sia la figlia adottiva del signor Rochester... quella piccola francese di cui ci parlava.
La signora Dent le aveva preso affabilmente la mano e le aveva dato un bacio. Amy e Louisa Eshton avevano gridato insieme: Che amore di bambina!.
E poi l’avevano condotta a un sofà dove adesso sedeva, seminascosta fra loro, chiacchierando alternatamente in francese e in stentato inglese: era rivolta a lei non solo l’attenzione delle due signorine, ma anche quella della signora Eshton e di Lady Lynn, ed ella era perfettamente soddisfatta delle moine che le venivan prodigate.
Finalmente viene portato il caffè e si chiamano gli uomini.
Io sono seduta nell’ombra, se pure vi sono ombre in quella sala sfolgorante di luci; il panneggio della finestra quasi mi nasconde.
Di nuovo la tenda si apre; entrano i signori.
L’ingresso di tutti questi gentiluomini, insieme, come quello delle dame, è molto imponente: sono tutti vestiti di nero; molti di loro sono alti, alcuni giovani.
Henry e Frederick Lynn sono davvero dei damerini bene azzimati; e il colonnello Dent è una nobile figura di militare.
Il signor Eshton, magistrato del distretto, ha l’aria signorile: i capelli bianchissimi, le sopracciglia e i favoriti ancora scuri, cosa che gli dà l’apparenza di un père noble de théâtre.39 Lord Ingram, come le sue sorelle, è molto alto; ed è bello come loro; ma ha la stessa aria apatica e svogliata di Mary: sembra avere più lunghezza di braccia e gambe che non vivacità e intelligenza.
E dov’è il signor Rochester?
Eccolo alfine: io non guardo l’arco, e tuttavia lo vedo entrare. Cerco di concentrare la mia attenzione sul lavoro a rete della borsa che sto facendo...
voglio pensare solo al lavoro che ho fra le mani, guardare solo le perline d’argento e i fili di seta che ho in grembo; invece lo osservo con attenzione e non posso fare a meno di ricordare il momento in cui l’ho visto l’ultima volta, subito dopo che gli avevo reso quello che lui chiamava un servigio essenziale, quando, tenendomi la mano e chinando lo sguardo su di me, egli mi fissava con occhi che rivelavano un cuore traboccante di calore; in quell’emozione io avevo una parte.
Come gli ero stata vicina, in quel momento!
Che cosa è avvenuto poi perché la situazione tra noi cambiasse?
E tuttavia, adesso, quanto siamo lontani ed estranei l’uno all’altro! Così estranei che non mi aspettavo nemmeno che egli venisse a parlarmi.
E non mi meravigliai quando, senza guardarmi, si sedette al lato opposto della sala e prese a conversare con alcune signore.
Non appena mi accorsi che la sua attenzione era rivolta a loro e che potevo guardare senza essere osservata, i miei occhi furono attratti involontariamente verso di lui: non potevo controllarli: le palpebre restavano alzate e le iridi lo fissavano. Guardavo, e nel guardarlo sentivo un acuto piacere...
un piacere squisito e tuttavia lancinante; oro puro con una punta di acciaio di angoscia: un piacere simile a quello dell’uomo che muore di sete, il quale sa che il pozzo fino a cui si è trascinato è avvelenato, e tuttavia si ferma a bere la divina bevanda.
Verissimo è il detto la bellezza è negli occhi di chi guarda. Il volto scolorito e olivastro del mio padrone, la fronte quadrata e spessa, le sopracciglia larghe e sporgenti, gli occhi profondi, i lineamenti marcati, la bocca dura e severa... tutto un insieme di energia, decisione e volontà... non eran belli secondo i canoni comuni della bellezza: ma erano bellissimi per me: pieni di un interesse, di un potere che mi dominava totalmente... che sottraeva i miei sentimenti al mio controllo e li sottometteva al suo.
Avevo deciso di non amarlo; il lettore sa che avevo fatto di tutto per estirpare dal mio animo i germi di un amore appena scoperto; e adesso, al primo nuovo incontro con lui, essi tornavano spontaneamente più vivi e più forti!
Egli mi costringeva ad amarlo senza guardarmi.
Lo confrontai con i suoi ospiti. Che cosa era la grazia galante dei Lynn, la languida eleganza di Lord Ingram...
e perfino la distinzione militare del colonnello Dent di fronte alla sua istintiva vitalità e alla sua naturale energia?
Il loro aspetto, la loro espressione non mi ispiravano alcuna simpatia: tuttavia potevo immaginare che la maggior parte degli osservatori li avrebbe giudicati attraenti, belli, imponenti; mentre avrebbero trovato il signor Rochester insignificante con quei suoi lineamenti duri e l’aspetto triste.
Li guardavo sorridere e ridere: non era nulla, per me; la luce delle candele non aveva meno anima dei loro sorrisi; il suono di un campanello aveva lo stesso senso delle loro risate.
Guardavo sorridere il signor Rochester: i suoi lineamenti severi si addolcivano, i suoi occhi scintillavano ed erano teneri, dolci e penetranti.
In quel momento parlava con Louisa e Amy Eshton.
Mi stupivo nel vederle restare indifferenti a quello sguardo che a me sembrava così indagatore: mi aspettavo di vederle abbassare gli occhi, o arrossire e fui tuttavia felice quando mi accorsi che non subivano alcuna emozione.
Per loro non rappresenta niente, pensai: non è della loro razza. Credo che sia della mia... sono sicura che lo è... mi sento uguale a lui...
conosco il linguaggio del suo volto e dei suoi gesti: sebbene la condizione sociale e la ricchezza ci separino del tutto, io ho qualche cosa nel cervello e nel cuore, nel sangue e nei nervi, che mi avvicina idealmente a lui.
Pochi giorni fa mi sono detta di non avere altro rapporto con lui se non quello di ricevere uno stipendio?
Mi sono proibita di considerarlo qualche cosa di diverso da una persona che mi dà lavoro?
Bestemmie contro natura!
Ogni mio sentimento buono, sincero e forte si raccoglie istintivamente intorno a lui.
So di dover nascondere il mio affetto: devo soffocare la speranza; devo ricordarmi che egli non può occuparsi di me.
Perché quando dico di essere della sua razza, non affermo di avere la sua forza, il suo potere, il suo fascino; voglio solo dire di avere in comune con lui alcuni gusti e sentimenti.
Devo dunque ripetermi continuamente che siamo divisi per sempre...
e tuttavia, finché penso e respiro, devo amarlo. Viene servito il caffè.
Le signore, dal momento in cui sono entrati gli uomini, sono diventate vivaci come allodole; la conversazione si è fatta allegra e brillante.
Il colonnello Dent e il signor Eshton parlano di politica; le loro mogli ascoltano.
Le due orgogliose vedove, Lady Lynn e Lady Ingram, confabulano fra loro.
Sir George che, per inciso, ho dimenticato di descrivere un grosso e rubizzo gentiluomo di campagna, è seduto sul loro sofà, con la tazzina del caffè in mano, e dice qualche parola ogni tanto.
Frederick Lynn si è seduto accanto a Mary Ingram e le mostra le incisioni di uno splendido volume: lei guarda, sorride a tratti, ma dice ben poco.
L’alto e flemmatico Lord Ingram si appoggia a braccia conserte sullo schienale della sedia della piccola e graziosa Amy Eshton: lei getta occhiate in su e cinguetta come uno scricciolo: lui le piace più del signor Rochester.
Henry Lynn si è impadronito di un divano basso ai piedi di Louisa e cerca di parlare in francese con Adèle, che gli siede accanto; Louisa ride dei suoi spropositi.
Blanche Ingram con chi farà coppia?
È in piedi, sola, presso un tavolo, osserva con grazia un album.
Sembra attendere di essere cercata; ma non vuole aspettare troppo: sceglie da sé il suo compagno.
Il signor Rochester, lasciate le Eshton, si è fermato a un lato del caminetto, è solo come è sola lei accanto al tavolo: lei gli si rivolge fermandosi sull’altro lato.
Signor Rochester, credevo che non vi piacessero i bambini.
Difatti è così.
E allora, che cosa vi ha indotto a sobbarcarvi il peso di una bamboletta come quella?
.
Dove l’avete pescata?.
Non l’ho pescata; me l’hanno lasciata nelle braccia.
Dovevate mandarla in collegio.
Non posso permettermelo: i collegi sono troppo cari.
Diamine, immagino che le abbiate procurato un’istitutrice: ho visto una signorina con lei proprio adesso...
è andata via? Oh, no!
Eccola ancora lì dietro la tenda della finestra. Naturalmente la pagate; penso che sia egualmente costoso... anzi, di più, perché dovete mantenerle tutte e due. Ebbi paura o devo dire sperai?
che questa allusione avrebbe indotto il signor Rochester a guardare dalla mia parte; e involontariamente mi ritrassi ancor più nell’ombra: ma lui non volse gli occhi.
Non ho preso in considerazione la cosa, disse con indifferenza guardando dritto davanti a sé.
No, voi uomini non badate mai all’economia e al senso comune.
Dovreste sentire la mamma in fatto di istitutrici: Mary e io ne abbiamo avute, direi, almeno una dozzina, ai nostri tempi: per metà erano odiose e le altre ridicole, e tutte veri e propri incubi...
Non è vero, mamma?. Hai parlato, tesoro mio?.
La signorina così rivendicata come proprietà personale della vedova ripeté la domanda con qualche chiarimento.
Cara, non parlarmi di istitutrici; la sola parola mi rende nervosa.
Con la loro incompetenza e i loro capricci mi hanno fatto subire un vero martirio.
Ringrazio il cielo di averla finita con loro.
La signora Dent si chinò verso la pia lady bisbigliandole qualche cosa all’orecchio; dalla risposta suppongo che le avesse ricordato la presenza di una rappresentante della razza maledetta.
Tant pis!,40 esclamò la nobildonna, spero che le possa far bene!.
Poi, a voce più bassa, ma abbastanza alta perché io potessi udire: La ho osservata; io sono buon giudice di fisionomie e ho visto in lei tutti i difetti della sua classe.
E quali sono?, chiese il signor Rochester a voce alta.
Ve li dirò in privato, rispose lei scuotendo per tre volte il turbante in modo estremamente significativo.
Ma allora la mia curiosità avrà perso il suo appetito; vuole essere nutrita subito.
Domandatelo a Blanche; è più vicina di me.
Oh, mamma, non coinvolgermi!
Io posso dire solo una cosa su tutta la genia: sono un flagello.
Non che abbia mai sofferto molto per causa loro; pensai bene di rovesciare le parti.
Che tiri abbiamo giocato, Theodore e io, alla signorina Wilson, alla signora Greys e a Madame Joubert!
Mary era sempre troppo addormentata per partecipare ai nostri allegri complotti.
Il maggior divertimento fu con Madame Joubert; la signorina Wilson era una povera creatura malaticcia e lagnosa e senza spirito e non c’era nessun gusto a metterla fuori combattimento, quanto alla signora Greys era rozza e insensibile, niente riusciva a scuoterla. Ma la povera Madame Joubert la vedo ancora al colmo dell’esasperazione esplodere in uno dei suoi accessi di rabbia quando noi dopo aver rovesciato il tè, sbriciolato il pane e burro dappertutto, gettato i libri fino al soffitto cominciavamo a fare un baccano infernale battendo la riga sul tavolo e le molle contro il parafuoco.
Theodore, te li ricordi quei bei giorni?.
Sììì, certo, rispose Lord Ingram con voce strascicata; e la povera vecchia ci gridava: Oh, cattivi ragazzi!, e allora noi le facevamo la predica sulla sua presunzione di volere insegnare, ignorante com’era, a dei tipi in gamba come noi.
Proprio così; e, Tedo, ricordi, ti aiutai a perseguire legalmente il tuo precettore, quella faccia smunta del signor Vining, il parroco con la pipita, come lo chiamavamo. Lui e la signorina Wilson si presero la libertà di innamorarsi l’uno dell’altra...
almeno così ci sembrò; scoprimmo un mucchio di occhiate tenere e di sospiri che interpretammo come indizi de la belle passion, e vi assicuro che il pubblico ebbe subito il beneficio della nostra scoperta: ce ne servimmo come di una leva per far scivolar via da casa nostra quei due pesi morti.
Infatti la cara mamma, appena ebbe un sospetto di questa faccenda, trovò che era una cosa immorale.
Non è vero, mia nobile madre?.
Certo, tesoro mio.
E avevo perfettamente ragione, credi a me: vi son mille motivi per non tollerare nemmeno un momento, in una casa per bene, legami fra istitutrici e precettori; anzitutto....
Oh, mamma cara! risparmiaci l’elenco!
Au reste,41 lo conosciamo tutti: pericolo di cattivi esempi per l’infanzia innocente; distrazioni e conseguente negligenza nei propri doveri da parte degli spasimanti; mutua alleanza e sostegno reciproco; confidenza, sfrontatezza, ribellione e conflagrazione universale.
Ho ragione, baronessa Ingram di Ingram Park?.
Giglio mio, hai ragione adesso come sempre.
Allora non è necessario insistere su questo: cambiamo argomento.
Amy Eshton non udì le sue parole, o non ne tenne conto, e aggiunse con la sua voce infantile: Louisa e io avevamo pure l’abitudine di mettere alla prova la nostra istitutrice; ma era una creatura così buona che sopportava tutto; niente la faceva arrabbiare.
Non era mai irritata con noi, non è vero, Louisa?.
No, mai: potevamo fare tutto quello che volevamo: rovistare sul suo tavolo e nella sua scatola da lavoro, buttare all’aria i suoi cassetti; ed era di così buon carattere che ci dava tutto quello che volevamo.
Adesso immagino, disse la signorina Ingram torcendo il labbro in una smorfia sarcastica, che avremo un estratto delle memorie di tutte le istitutrici esistenti: per evitare questa noia, propongo un nuovo argomento.
Signor Rochester, approvate la mia mozione?.
Signorina, vi approvo su questo punto come su ogni altro.
Allora prendo su di me il compito di attuarla; Signor Eduardo,42 siete in voce, stasera?.
Donna Bianca, se lo comandate lo sarò.
Allora, signore, intendo, per mio sovrano comando, che prepariate i vostri polmoni e gli altri organi vocali per metterli al mio regale servizio.
Chi non vorrebbe essere il Rizzio43 di una così divina Maria?.
Rizzio un fico secco!, esclamò lei scuotendo la testa con tutti i suoi riccioli mentre si avvicinava al piano.
Secondo me il liutista Davide doveva essere un tipo molto insipido; mi piace di più il cupo Bothwell:44 a mio parere un uomo non è nulla se non ha in sé una punta di demonio; e la storia può dire quel che vuole di James Hepburn, ma credo che fosse proprio quel tipo di bandito fiero e selvaggio a cui avrei concesso volentieri la mia mano.
Signori, avete udito!
Chi di voi assomiglia di più a Bothwell?, disse a voce alta il signor Rochester.
Direi che la scelta dovrebbe cadere su di voi, rispose il colonnello Dent. Sul mio onore, vi sono obbligato, fu la risposta.
La signorina Ingram, che si era seduta con altera grazia al piano, spiegando il suo candido abito in un’ampiezza regale, cominciò un brillante preludio, pur continuando a parlare.
Quella sera appariva in gran forma; le sue parole e il suo modo di fare sembravano voler suscitare non solo l’ammirazione ma la meraviglia negli ascoltatori: evidentemente mirava a scandalizzarli con un atteggiamento risoluto e audace.
Oh, sono così stanca dei giovanotti di oggi!, esclamò facendo scorrere vigorosamente le dita sullo strumento.
Poveri piccoli che non sanno muovere un passo fuori del parco di papà né andarci senza il permesso e la vigilanza della mamma!
Tutti assorti nel curare i loro graziosi musi, le loro bianche mani, i loro piedini; come se un uomo avesse qualche cosa a che fare con la bellezza!
Come se la grazia non fosse la particolare prerogativa della donna... il suo legittimo appannaggio ereditario!
Sostengo che una brutta donna è una macchia sul bel volto del creato; ma, quanto agli uomini, si preoccupino solo di avere forza e valore, e il loro motto sia: Caccia, tiro e battaglia: tutto il resto sono bazzecole.
Se fossi un uomo, questa sarebbe la mia divisa.
Se mai mi sposerò, continuò dopo una pausa che nessuno interruppe, voglio che mio marito non sia per me un rivale, ma valga a mettermi in risalto col contrasto.
Non tollererò competitori accanto al mio trono; esigerò un omaggio non condiviso; la sua devozione non sarà spartita fra me e la sua immagine contemplata nello specchio.
Signor Rochester, adesso cantate, io vi accompagnerò.
Sono tutto obbedienza, fu la risposta.
Ecco qui un canto di corsaro.
Sapete che adoro i corsari, quindi cantate con spirito.45 I comandi che escono dalle labbra della signorina Ingram metterebbero dello spirito anche in una tazza di latte annacquato.
Attento, allora: se non sarò soddisfatta, vi umilierò mostrandovi come dovrebbero essere cantate queste cose.
Questo è offrire un premio all’incapacità: cercherò di non riuscire.
Gardez-vous en bien!46Se cantate male apposta, troverò una punizione adeguata.
La signorina Ingram dovrebbe essere clemente perché ha il potere di infliggere castighi insostenibili per un mortale.
Ah!
Spiegatevi!, ordinò lei.
Scusatemi, madamigella, non c’è bisogno di spiegazioni; il vostro fine intuito deve farvi sapere che un vostro solo sguardo severo equivarrebbe a una pena capitale.
Cantate!, disse lei, e, posate le mani sul piano, iniziò un accompagnamento vigoroso.
Questo è il momento per svignarmela, pensai; ma il suono che tagliò l’aria mi arrestò. La signora Fairfax mi aveva detto che il signor Rochester aveva una bella voce: l’aveva realmente...
una pastosa e potente voce di basso nella quale riversava i suoi sentimenti e la sua forza facendosi strada attraverso l’orecchio giungeva al cuore e vi risvegliava strane sensazioni. Restai finché svanirono le ultime note, piene e profonde...
finché la conversazione, interrotta per un istante, ebbe ripreso il suo corso; allora lasciai il mio sicuro angolo e uscii dalla porta laterale, che per fortuna era vicina.
Di là uno stretto corridoio portava nel vestibolo; ma nell’attraversarlo mi accorsi che un sandalo mi si era slacciato; mi fermai per riallacciarlo inginocchiandomi sullo stoino ai piedi della scala.
Udii aprirsi la porta della sala da pranzo; un signore ne uscì; rialzandomi in fretta, mi trovai faccia a faccia con lui: era il signor Rochester.
Come state?, mi domandò.
Benissimo, signore.
Perché non siete venuta a parlarmi nel salotto?.
Pensai che avrei potuto fargli la stessa domanda: ma non volli prendermi questa libertà.
Risposi: Non volevo disturbarvi, signore, perché mi sembravate occupato. Che cosa avete fatto durante la mia assenza?.
Niente di particolare; ho dato lezione a Adèle come al solito.
Siete divenuta un bel po’ più pallida di quanto eravate...
me ne sono accorto alla prima occhiata. Che è successo?.
Assolutamente nulla, signore.
Avete preso freddo quella notte in cui mi avete quasi affogato?.
Non proprio.
Tornate in salotto: perché andate via così presto?.
Sono stanca, signore.
Mi guardò per un minuto.
Siete anche depressa, osservò.
Perché? Ditemelo.
Niente...
niente, signore.
Non sono affatto depressa.
Ma io dico di sì: così giù di morale che ancora poche parole vi farebbero salire le lacrime agli occhi...
e in realtà ci sono già, piene e brillanti, e una goccia è fuggita dal ciglio ed è caduta sul pavimento. Se avessi tempo e non avessi una maledetta paura di veder passare qualche servitore curioso e chiacchierone, vorrei sapere che cosa significa tutto questo.
Bene, stasera vi scuso; ma sappiate che, finché saranno qui i miei ospiti, mi aspetto di vedervi in salotto ogni sera; voglio così, avete capito?
Adesso andate, e mandate Sophie per Adèle. Buona notte, mia....
Si interruppe mordendosi il labbro e mi lasciò bruscamente.
CAPITOLO XVIII Furono giorni allegri quelli a Thornfield Hall; e anche pieni di occupazioni: che differenza dai primi tre mesi di calma, monotonia e solitudine che avevo trascorso sotto il suo tetto!
Ogni triste pensiero sembrava adesso allontanato dalla casa, ogni malinconia dimenticata: vi era vita dappertutto e movimento da mattina a sera.
Non si poteva attraversare la galleria, un tempo così silenziosa, né entrare nelle camere sul davanti, un tempo così vuote, senza incontrare una svelta cameriera o un valletto azzimato.
La cucina, la dispensa, la sala della servitù, l’anticamera avevano la stessa vivacità; e i saloni restavano vuoti e silenziosi solo quando il cielo azzurro e il calmo sole di quella mite primavera chiamavano gli ospiti nel parco.
Anche quando cambiò il tempo e per alcuni giorni cadde una pioggia continua, nessuna nube parve oscurare quella allegria, solo che i passatempi in casa divennero più vivaci e mutarono continuamente per compensare la mancanza di divertimenti all’aperto.
La prima sera in cui mi domandavo che cosa avrebbero fatto fu proposto un nuovo passatempo: parlavano di sciarade figurate, ma, nella mia ignoranza, non capivo il termine.
Venne ordinato ai domestici di spostare le tavole della sala da pranzo, le luci furono disposte altrimenti, le sedie messe a semicerchio di fronte all’arco.
Mentre il signor Rochester e gli altri signori dirigevano queste operazioni, le signore correvano su e giù per le scale chiamando le loro cameriere.
La signora Fairfax fu convocata per dare informazioni circa le risorse della casa in fatto di scialli, abiti, stoffe di ogni genere; alcuni guardaroba del terzo piano furono messi a soqquadro: sottovesti imbottite o cerchiate, gonne di raso, vecchie sete lavorate, guarnizioni di pizzo ecc., vennero portate giù a bracciate dalle cameriere: dopo una selezione le cose scelte furono ammucchiate nel salottino attiguo al salotto.
Frattanto il signor Rochester aveva nuovamente chiamato attorno a sé le signore e stava scegliendo quelle che dovevano far parte del suo gruppo.
La signorina Ingram è dei miei, naturalmente, disse: dopo di che scelse le due signorine Eshton e la signora Dent.
Per caso mi trovavo vicina a lui avendo appena assicurato il fermaglio del braccialetto della signora Dent, che si era slacciato, così si rivolse anche a me.
Volete giocare?, domandò.
Scossi la testa.
Non insistette, come temevo che avrebbe fatto, e tornai tranquillamente alla mia solita sedia.
Lui e i suoi aiutanti si ritirarono allora dietro la tenda: l’altro gruppo, guidato dal colonnello Dent, prese posto sul semicerchio di sedie.
Uno degli uomini, il signor Eshton, vedendomi, sembrò proporre di farmi giocare; ma Lady Ingram si oppose immediatamente. No, la sentii dire: ha l’aria troppo stupida per un giuoco come questo.
Poco dopo suonò un campanello e la tenda fu alzata.
Entro l’arco apparve la grossa figura di Sir George Lynn, che era stato scelto dal signor Rochester, avvolta in un bianco lenzuolo: davanti a lui, su di un tavolo, era aperto un grande libro; e al suo fianco stava Amy Eshton, chiusa nel mantello del signor Rochester, con un libro in mano.
Qualcuno, non visto, suonò allegramente il campanello; allora Adèle saltò fuori spargendo intorno a sé dei fiori di un cestino appeso al suo braccio.
Poi apparve la splendida signorina Ingram tutta in bianco, con un lungo velo e una ghirlanda di rose intorno alla fronte; al suo fianco veniva il signor Rochester e insieme si avvicinarono al tavolo.
Si inginocchiarono, mentre la signora Dent e Louisa Eshton, pure in bianco, si fermavano dietro di loro.
Seguì una cerimonia di soli gesti, nella quale era facile riconoscere la pantomima di uno sposalizio.
Al termine, il colonnello Dent e il suo gruppo si consultarono bisbigliando per un paio di minuti e poi il colonnello disse ad alta voce: Sposa!.
Il signor Rochester si inchinò e la tenda ricadde.
Prima che si alzasse ancora trascorse un lungo intervallo.
Quando si riaprì per la seconda volta, mostrò una scena molto più elaborata.
Il salotto, come ho già detto, era sopraelevato di due gradini rispetto alla sala da pranzo; e, a un paio di iarde dall’ultimo gradino, apparve un grande bacile di marmo, che di solito era nella serra, circondato da piante esotiche e con dentro dei pesci dorati: era stato preso di lì, non senza fatica considerando la sua grandezza e il suo peso.
Seduto sul tappeto, a fianco del bacile, si vedeva il signor Rochester, avvolto in scialli e con un turbante in testa.
I suoi occhi neri, la sua pelle bruna e i lineamenti orientali si adattavano perfettamente al costume: era il vero modello di un emiro maomettano, destinato a strangolare o a essere strangolato con la corda dell’arco.
Poi si fece avanti la signorina Ingram.
Anche lei era travestita da orientale: si era annodata alla vita una sciarpa cremisi, un fazzoletto ricamato le cingeva la testa; le braccia tornite eran nude, in una reggeva una brocca posta con grazia sul capo.
L’abbigliamento, i lineamenti, il portamento e tutto l’insieme suggerivano l’idea di una principessa ebrea al tempo dei patriarchi; e tale era certo il personaggio che ella intendeva rappresentare.
Si accostò al bacile e si chinò su di esso come per riempire la brocca; poi se la pose nuovamente sulla testa.
L’uomo seduto accanto al pozzo le si avvicinò come per chiederle qualche cosa: E subito ella abbassò la sua brocca sulla mano, e gli diede da bere.47 Lui allora trasse dal petto uno scrigno, lo aprì e mostrò magnifici braccialetti e orecchini a cerchio; la donna mimò stupore e ammirazione; e l’uomo inginocchiandosi pose il tesoro ai suoi piedi; gli sguardi e i gesti di lei manifestarono incredulità e gioia; lo straniero le infilò i braccialetti ai polsi e le mise gli orecchini.
Erano Eliezer e Rebecca: mancavano solo i cammelli.
Il gruppo proposto per indovinare si raccolse di nuovo: a quanto sembrava non riuscivano a mettersi d’accordo sulla parola o sulla sillaba che la scena doveva significare.
Il colonnello Dent, loro portavoce, chiese il quadro dell’intero, e allora la tenda fu ancora calata.
Alzatasi una terza volta, apparve solo una parte del salotto; il resto era nascosto da uno schermo formato da uno scuro e rudimentale panneggio.
Il bacile di marmo era stato tolto; al suo posto vi erano un tavolo di abete e una sedia di cucina: questi oggetti erano illuminati dalla fioca luce di una lanterna, poiché le candele erano state tutte spente.
Nel mezzo di questa squallida scena sedeva un uomo con i pugni stretti sulle ginocchia e gli occhi chini a terra.
Riconobbi il signor Rochester, sebbene la sua faccia imbrattata, gli abiti in disordine , l’espressione torva e disperata, i capelli irti e arruffati lo rendevano quasi irriconoscibile.
Quando si mosse, si udì il rumore delle catene che gli legavano i polsi.
Prigione!,48 esclamò il colonnello Dent, e la sciarada fu così risolta.
Trascorso un certo intervallo, necessario agli attori per riprendere i loro abiti normali, essi rientrarono nella sala da pranzo. Il signor Rochester era con la signorina Ingram, che si complimentava con lui per le sue qualità di attore. Sapete, disse lei, che dei tre personaggi quello in cui mi siete piaciuto di più è stato l’ultimo?
Oh, se foste vissuto solo pochi anni fa, che magnifico bandito-gentiluomo sareste stato!.
Mi sono lavato via tutta la fuliggine dalla faccia?, le chiese lui.
Ahimè, sì: ed è un vero peccato!
Quella truccatura da furfante vi stava benissimo.
Vi piacerebbe dunque un eroe della strada?.
Un eroe inglese della strada è quello che si avvicina di più a un bandito italiano, e questo potrebbe essere superato solo da un pirata levantino.
Bene, chiunque sia, ricordatevi che siete mia moglie; ci siamo sposati un’ora fa in presenza di tutti questi testimoni.
Lei ebbe un riso soffocato e arrossì.
Adesso, Dent, continuò il signor Rochester, tocca a voi.
E, mentre l’altro gruppo si ritirava dietro la tenda, lui e i suoi occuparono le sedie rimaste vuote.
La signorina Ingram si mise alla sua destra; gli altri si sedettero ai loro lati.
Adesso non guardavo più gli attori, né attendevo con interesse che la tenda si alzasse; la mia attenzione era assorbita dagli spettatori; i miei occhi, che poco prima erano fissi sull’arco, adesso erano irresistibilmente attratti dal semicerchio di sedie.
Non ricordo più quale sciarada fosse rappresentata dal colonnello Dent e dal suo gruppo, quale parola avessero scelto e come se la siano cavata; ma vedo ancora il confabulare che seguiva ogni scena: vedo il signor Rochester volgersi verso la signorina Ingram e la signorina Ingram verso di lui; la vedo inclinare la testa su di lui fino a sfiorargli quasi la spalla con i suoi neri riccioli che ondeggiavano contro la guancia; sento i loro reciproci bisbigli; rievoco gli sguardi scambiati; e anche qualche cosa dei sentimenti risvegliati in me da quello spettacolo mi torna alla memoria in questo momento.
Ti ho detto, lettore, che avevo imparato ad amare il signor Rochester: certo non potevo adesso disamarlo solo perché mi ero accorta che egli aveva cessato di occuparsi di me potevo infatti passare ore in sua presenza senza che mai volgesse gli occhi dalla mia parte né perché vedevo tutte le sue attenzioni rivolte a una gran dama che non si degnava di toccarmi, nel passare, con un lembo del suo abito, e che, se per caso il suo sguardo scuro e imperioso cadeva su di me, subito lo distoglieva come da un oggetto immeritevole della sua attenzione.
Non potevo certo disamarlo solo perché ero sicura che avrebbe sposato presto questa gran dama... perché leggevo in lei ogni giorno l’orgogliosa sicurezza delle intenzioni di lui a suo riguardo...
perché scorgevo continuamente in lui una forma di corteggiamento che, sebbene in apparenza noncurante e inteso piuttosto a farsi cercare che a cercare, era tuttavia cattivante nella sua stessa noncuranza e irresistibile nel suo stesso orgoglio.
In queste circostanze non c’era niente che potesse raffreddare o cancellare il mio amore, ma al contrario molto per portarmi alla disperazione. E molto anche, come puoi credere, lettore, per far sorgere la gelosia: se pure una donna della mia condizione poteva pretendere di essere gelosa di una donna come la signorina Ingram.
Ma io non ero gelosa o lo ero molto raramente... la natura della pena che soffrivo non potrebbe essere espressa con questa parola. La signorina Ingram era una classe al di sotto della gelosia: era troppo inferiore per ispirare questo sentimento.
Scusatemi l’apparente paradosso: so quel che voglio dire. Ella era molto appariscente, ma non era naturale.
Era bella, era una donna brillante; ma la sua anima era gretta e il suo cuore arido per natura: niente fioriva spontaneamente su quel terreno, nessun frutto naturale offriva il ristoro della sua freschezza.
Non era buona, non era originale: ripeteva frasi fatte tolte da libri: non esprimeva e non aveva idee personali.
Ostentava alti toni di sentimento, ma ignorava ogni impulso di simpatia o di umanità; non c’erano in lei né sincerità né tenerezza.
Lo si vedeva nell’antipatia che provava per la piccola Adèle: spesso la respingeva con qualche epiteto offensivo se le andava vicino; a volte le ordinava di uscire dalla stanza, e sempre la trattava con freddezza e astio.
Altri occhi, oltre i miei, osservavano queste manifestazioni di carattere... le osservavano da vicino, con obiettività e acutezza.
Sì, il futuro sposo, il signor Rochester stesso, esercitava sulla sua fidanzata una continua sorveglianza; e proprio da questa acutezza, da questa sua cautela, da questa perfetta e chiara consapevolezza dei difetti della sua bella, da questa ovvia assenza di passione nei suoi sentimenti verso di lei sorgeva la mia continua e torturante pena.
Vedevo che egli la sposava per ragioni di famiglia, o forse politiche, perché gli erano utili il suo rango e la sua parentela; sentivo che non l’amava e che le qualità di lei non avrebbero mai potuto conquistare l’amore di lui.
Era questo il punto... la zona dolente in cui i nervi venivano tormentati... l’alimento e il sostegno della mia febbre: lei non poteva piacergli.
Se avesse conquistato subito la vittoria e lui le avesse concesso e posto sinceramente ai piedi il suo cuore, io mi sarei coperta il volto, mi sarei tirata da parte e sarei morta per loro. Se la signorina Ingram fosse stata una donna buona e generosa, dotata di forza, calore, tenerezza e saggezza, avrei dovuto affrontare una lotta mortale con due tigri: la gelosia e la disperazione; poi, col cuore straziato e a pezzi, l’avrei ammirata... avrei riconosciuto la sua superiorità e sarei rimasta tranquilla per il resto dei miei giorni: quanto più totale fosse stata la sua superiorità, tanto più profonda sarebbe stata la mia ammirazione... tanto più sinceramente tranquilla la mia pace.
Ma, come stavano le cose, l’osservare gli sforzi della signorina Ingram per affascinare il signor Rochester, essere testimone dei loro ripetuti fallimenti, e che lei nella sua vanità mai più immaginava ma al contrario sicura che ogni sua freccia colpisse il bersaglio, si vantava fatuamente del successo, mentre il suo orgoglio e il suo egoismo respingevano sempre più lontano ciò che voleva attrarre...
l’esser testimone di tutto questo significava per me essere sottoposta a un tempo a una tensione continua e a uno snervante controllo. Perché, a ogni fallimento di lei, io vedevo come avrebbe potuto avere successo.
Gli strali, che continuamente mancavano il petto del signor Rochester e cadevano innocui ai suoi piedi, potevano, lo sapevo, se lanciati da una mano più sicura, giungere nel profondo del suo cuore orgoglioso...
richiamare l’amore nei suoi occhi severi e la dolcezza sul suo volto sarcastico; o, meglio ancora, si sarebbe potuta compiere senza armi una silenziosa conquista. Perché mai, mi domandavo, non riesce ad avere maggiore influenza su di lui pur godendo il privilegio di essergli così vicina?
Certo non sa amarlo con sincerità o con vero affetto!
Se così fosse, non avrebbe bisogno di spander sorrisi, di lanciare continuamente occhiate, di assumere un’aria sofisticata e di civettare.
Mi sembra che potrebbe, solo sedendoglisi tranquilla al fianco, parlando poco e guardando ancor meno, essere molto più vicina al suo cuore.
Ho visto sul suo volto un’espressione molto diversa da quella che lo indurisce ora quando lei lo avvicina con tanta vivacità; ma allora si manifestava spontaneamente: non era sollecitata da arti da cortigiana e da manovre calcolate; era sufficiente accettarla, rispondendo senza pretese alle sue domande, rivolgendosi a lui senza moine quando era necessario, e allora quell’espressione cresceva, diveniva sempre più dolce e cordiale e riscaldava come un benefico raggio di sole.
Come farà a piacergli quando saranno sposati?
Non credo che ci riuscirà; eppure ci si potrebbe riuscire; e sua moglie potrebbe essere, ne sono sicura, la donna più felice sotto il sole. Non ho ancora detto una parola di condanna sul progetto del signor Rochester di sposarsi solo per interesse o per ragioni di parentela. Quando scoprii che questa era la sua intenzione, ne rimasi stupita: lo avevo giudicato incapace di scegliere una moglie per motivi così volgari; ma quanto più consideravo la condizione, l’educazione ecc. di entrambe le parti, tanto meno mi sentivo di giudicare e condannare sia lui sia la signorina Ingram per agire secondo le idee e i principi istillati in loro, senza dubbio, fin dall’infanzia.
Tutta la loro classe si atteneva a quei principi: immaginai dunque che, per farlo, avessero ragioni che io non potevo indagare.
Mi sembrava che, se fossi stata un gentiluomo come lui, mi sarei unito solo a una moglie che potessi amare; ma l’evidenza stessa dei vantaggi che un tale comportamento offriva alla felicità di un marito mi convinceva che dovevano esserci, contro di esso, argomenti che ignoravo completamente: altrimenti tutti avrebbero senza dubbio agito come io avrei voluto.
Ma non solo su questo punto stavo diventando indulgente con il mio padrone: andavo dimenticando tutti i suoi difetti, che un tempo avevo attentamente osservato.
I primi tempi mi ero impegnata a studiare ogni lato del suo carattere: a considerare il cattivo e il buono e a formare un giudizio obiettivo dopo aver soppesato l’uno e l’altro.
Adesso non vedevo più il cattivo.
Il sarcasmo che mi aveva respinta, i suoi modi scostanti che una volta mi avevano spaventata erano solo condimenti piccanti di un piatto scelto: la loro presenza stuzzicava, la loro assenza lo avrebbe reso insipido al confronto. E quanto a quel vago qualche cosa un’espressione sinistra o angosciata, di scaltrezza o di impotenza?
che appariva a tratti nei suoi occhi a un attento osservatore, e subito tornava a nascondersi prima che si riuscisse a penetrarla profondamente: quel qualche cosa che mi sgomentava o mi faceva rabbrividire come se vagassi su un terreno vulcanico e all’improvviso il suolo cominciasse a sussultare e ad aprirsi sotto di me, questo qualche cosa lo scorgevo ogni tanto, e con il tumulto nel cuore: ma non con la paralisi nei nervi.
Invece di sfuggirlo, desideravo solo scoprirne arditamente il mistero; e consideravo felice la signorina Ingram perché un giorno avrebbe potuto guardare a suo agio nel fondo, esplorarne i segreti e analizzare la loro natura.
Frattanto, mentre pensavo solo al mio padrone e alla sua futura moglie vedevo solo loro, sentivo solo i loro discorsi e consideravo importanti solo i loro movimenti –, il resto della compagnia continuava a divertirsi e a interessarsi a varie cose.
Lady Lynn e Lady Ingram come due bambole tenevano solenni conferenze durante le quali scuotevano i loro due turbanti l’una verso l’altra e alzavano le quattro mani in gesti via via di sorpresa, di mistero, di orrore a seconda dell’argomento dei loro pettegolezzi.
La dolce signora Dent parlava con la mite signora Eshton, ed entrambe mi rivolgevano a volte una parola cortese o un sorriso.
Sir George Lynn, il colonnello Dent e il signor Eshton discutevano di politica, o di affari della contea, o di questioni giudiziarie.
Lord Ingram faceva la corte a Amy Eshton; Louisa suonava o cantava con uno dei giovani Lynn; e Mary Ingram ascoltava languidamente le galanterie dell’altro.
Talora tutti, come per un comune accordo, sospendevano il loro giuoco di controscena per osservare e ascoltare gli attori principali: perché, dopo tutto, il signor Rochester e in quanto strettamente collegata a lui la signorina Ingram erano la vita e l’anima della compagnia.
Se lui rimaneva assente anche per un’ora, si verificava un evidente calo d’umore nei suoi ospiti; e il suo ritorno non mancava mai di dare nuovo impulso e vivacità alla conversazione.
La mancanza della sua influenza animatrice fu particolarmente avvertita un giorno che era stato chiamato a Millcote per affari e non sarebbe tornato fino a tarda sera. Il pomeriggio era piovoso: di conseguenza si dovette rimandare la gita a un accampamento di zingari che avevano piantato di recente le tende in un paese oltre Hay.
Alcuni signori erano andati nelle scuderie; altri, con le signore più giovani, giocavano nella sala da biliardo.
Le vedove Ingram e Lynn giocavano tranquillamente a carte.
Blanche Ingram, dopo avere respinto, con imbronciati silenzi, alcuni sforzi della signora Dent e della signora Eshton per attirarla nella conversazione, aveva dapprima canticchiato al piano qualche aria su motivi sentimentali, e poi, preso un romanzo dalla libreria, si era abbandonata, con sprezzante indifferenza, su di un sofà ingannando con l’interesse per la lettura le noiose ore di assenza.
La sala e la casa erano silenziose: solo ogni tanto si sentivano, al piano di sopra, le allegre voci di coloro che giocavano al biliardo.
Si avvicinava il crepuscolo e la campana aveva già avvertito che era l’ora di cambiarsi per il pranzo, quando Adèle, che era inginocchiata accanto a me sul sedile della finestra in salotto, esclamò all’improvviso: Voilà monsieur Rochester, qui revient!.49 Io mi volsi e la signorina Ingram saltò su dal divano; anche gli altri alzarono gli occhi dalle loro abituali occupazioni; perché in quel momento stesso si udì un rumore di ruote e un batter di zoccoli sulla ghiaia bagnata.
Una carrozza di posta si avvicinava.
Che cosa può essergli capitato per tornare a casa così?, disse la signorina Ingram. Quando è partito cavalcava Mesrour, il cavallo nero, non è vero?
E aveva con sé Pilot: che ne ha fatto del cavallo e del cane?.
Così dicendo si avvicinò talmente alla finestra con quella sua alta figura e l’abito voluminoso che fui costretta a piegarmi indietro fin quasi a rompermi la spina dorsale: nella fretta, dapprima non mi aveva notato; ma quando mi vide, storse le labbra e andò a un’altra finestra.
La carrozza di posta si fermò; il cocchiere suonò il campanello del portone, e scese un signore in abito da viaggio; non era il signor Rochester, ma uno straniero alto ed elegante. Scimmia petulante e noiosa!, esclamò la signorina Ingram rivolgendosi a Adèle, perché stai alla finestra a dar notizie sbagliate?, e mi lanciò uno sguardo irato come se fossi in colpa.
Si udirono delle voci nell’anticamera e subito il nuovo arrivato entrò.
Fece un inchino a Lady Ingram come giudicandola la più anziana delle signore presenti.
A quanto pare, non sono giunto in un momento opportuno, signora, disse, poiché il mio amico, il signor Rochester, è fuori casa; ma ho compiuto un viaggio molto lungo e penso di poter fare affidamento su di una lunga e intima amicizia per fermarmi qui fino al suo ritorno.
Aveva un’aria civile; il suo accento mi colpì per qualche cosa di insolito...
non proprio straniero e tuttavia non del tutto inglese: la sua età poteva essere all’incirca quella del signor Rochester, fra i trenta e i quaranta anni; era di carnagione molto scura: per altro era un bell’uomo, specialmente a prima vista. Esaminandolo più attentamente, si scopriva nel suo volto qualche cosa di sgradevole o, meglio, che non riusciva a essere gradevole.
Aveva lineamenti regolari ma deboli; gli occhi grandi e ben tagliati esprimevano tuttavia una vitalità fiacca e vuota... Almeno così mi parve. Il secondo squillo del campanello che annunciava l’ora di cambiarsi disperse la compagnia. Lo rividi solo dopo il pranzo: appariva perfettamente a suo agio.
Ma la sua fisionomia mi piacque ancor meno di prima: mi colpì quel suo essere a un tempo inquieto e spento.
Gli occhi erano in continuo movimento ma senza espressione, e questo gli dava un’aria strana come non avevo mai visto prima.
Per essere un uomo di bell’aspetto e non antipatico, mi ripugnava eccessivamente: non c’era energia in quella faccia dalla pelle liscia e di un ovale perfetto: nessuna fermezza in quel naso aquilino e in quella bocca piccola e rossa; nessun pensiero in quella fronte bassa e piatta; nessuna autorità in quell’occhio bruno e vuoto.
Seduta nel solito angolo, lo guardavo alla luce dei candelabri posti sulla mensola del camino. La luce lo colpiva in pieno perché aveva portato la poltrona vicino al fuoco e continuava ad avvicinarla come se avesse freddo; e lo confrontai con il signor Rochester. Penso, sia detto con ogni rispetto, che non vi sarebbe stata differenza maggiore tra un insulso papero e un indomito falco, tra una mite pecora e il cane dal ruvido pelo e dall’occhio acuto, suo guardiano.
Aveva parlato del signor Rochester come di un vecchio amico.
Doveva essere stata una curiosa amicizia, la loro: comunque una persuasiva dimostrazione del vecchio proverbio gli estremi si toccano.
Due o tre signori sedevano vicino a lui, e io potei cogliere a tratti, attraverso la stanza, brani della loro conversazione.
Dapprima non capivo molto di quel che udivo, perché le chiacchiere di Louisa Eshton e Mary Ingram, sedute vicino a me, confondevano le frasi frammentarie che mi giungevano ogni tanto.
Le due signorine parlavano dello straniero: entrambe lo definivano un bell’uomo.
Louisa diceva che era un amore e che era adorabile; e Mary poneva la sua bocca piccola e gentile e il suo grazioso naso come esempi del proprio ideale di bellezza. E che buon carattere appare dalla sua fronte!, esclamava Louisa, così liscia, senza alcuno di quegli scatti violenti che mi ripugnano tanto; e che pacatezza negli occhi e nel sorriso!.
Poi, con mio grande sollievo, Henry Lynn le chiamò all’altro lato della sala per mettere a punto alcuni particolari della gita a Hay Common.
Adesso potevo concentrare la mia attenzione sul gruppo accanto al fuoco, e venni subito a sapere che il nuovo venuto si chiamava Mason; era appena giunto in Inghilterra e arrivava da qualche posto dei paesi caldi: questo spiegava con evidenza il suo volto così abbronzato e perché sedeva così vicino al fuoco e portava il soprabito anche in casa.
I nomi di Giamaica, Kingston, Spanish Town mi indicarono le Indie occidentali come sua residenza.
E in breve, con non poca sorpresa, seppi che laggiù aveva visto e conosciuto per la prima volta il signor Rochester. Raccontava come al suo amico non piacessero affatto il caldo torrido, gli uragani e i periodi piovosi di quelle regioni.
Sapevo che il signor Rochester aveva viaggiato molto: me lo aveva detto la signora Fairfax; ma credevo che i suoi vagabondaggi si fossero limitati al continente europeo; finora non avevo udito alcun accenno a viaggi in paesi più lontani.
Stavo riflettendo su queste cose quando un incidente piuttosto inatteso venne a spezzare il filo dei miei pensieri.
Il signor Mason, che rabbrividiva ogni volta che qualcuno apriva la porta, chiese che si aggiungesse nuovo carbone al fuoco, che non fiammeggiava più, sebbene la massa dei tizzoni fosse ancora incandescente.
Il domestico che portò il carbone, nell’uscire, si fermò presso la poltrona del signor Eshton e gli disse qualche cosa a bassa voce: potei udire solo le parole vecchia...
molto importuna. Ditele che, se non si leva dai piedi, la farò mettere in prigione, rispose il magistrato.
No...
un momento!, intervenne il colonnello Dent.
Non mandatela via, Eshton: potremmo approfittare dell’occasione; è meglio chiedere il parere delle signore.
E, alzando la voce, continuò: Signore, parlavate di andare a Hay Common per visitare l’accampamento degli zingari; adesso Sam ci dice che una vecchia zingara del gruppo delle Madri è nella sala della servitù e insiste per essere condotta qui, davanti alle persone di qualità, per leggere il futuro.
Volete vederla?.
Colonnello, esclamò Lady Ingram, non vorrete certo incoraggiare queste meschine menzogne!
Mandatela via con ogni mezzo e subito!.
Ma non riesco a mandarla via, signora, disse il valletto, e non ci riescono nemmeno gli altri; adesso è con lei la signora Fairfax e tenta di convincerla ad andarsene, ma lei si è messa su di una sedia all’angolo del camino e dice che niente la farà muovere di là se non le sarà permesso di venire qui.
Che cosa vuole?, chiese la signora Eshton.
Signora, non fa che ripetere che vuol predire il futuro alla nobiltà, e giura che deve farlo e lo farà.
Che aspetto ha?, chiesero insieme le signorine Eshton.
È una vecchia brutta e ripugnante, signorine; nera quasi come un corvo.
Diamine, è una vera strega!, disse forte Frederick Lynn.
Dobbiamo farla venire, naturalmente.
Certo, aggiunse suo fratello, sarebbe un vero peccato rinunciare a questo diversivo.
Miei cari ragazzi, che cosa intendete fare?, esclamò la signora Lynn.
Non posso assolutamente autorizzare una condotta così incoerente, tuonò la vedova Ingram.
In verità, mamma, lo puoi...
e lo farai, scandì Blanche con sufficienza facendo un mezzo giro sullo sgabello del piano dove era rimasta seduta in silenzio fino a quel momento apparentemente intenta a esaminare vari fascicoli di musica.
Son curiosa di sentirmi predire il destino: dunque, Sam, fate venire avanti questa megera.
Mia cara Blanche! Ricorda.... Sicuro...
ricordo tutto quello che desideri; ma io devo avere quel che voglio...
Presto, Sam. Sì... sì...
sì!, gridarono tutti i giovani, uomini e donne.
Fatela venire... sarà un bellissimo passatempo!.
Il valletto era ancora incerto.
Ha un aspetto così volgare, disse.
Andate!, gridò la signorina Ingram, e l’uomo uscì.
Tutta la compagnia si animò immediatamente; quando Sam tornò, gli scherzi e le battute non si contavano.
Adesso non vuol più venire, comunicò.
Dice che la sua missione non è di presentarsi davanti al volgare gregge: ha detto proprio così.
Vuole che la porti in una stanza appartata e quelli che intendono consultarla devono andare da lei a uno a uno.
Vedi bene, Blanche, mia regina, cominciò Lady Ingram, che adesso esagera. Convinciti, angelo mio... e.... Portatela in biblioteca, dunque, tagliò corto l’angelo.
Nemmeno io ho intenzione di ascoltarla davanti al volgare gregge: voglio averla tutta per me.
È acceso il fuoco in biblioteca?. Sì, signorina...
ma quella vecchia ha un aspetto così brutto!.
Basta con queste chiacchiere, sciocco.
Fate quello che vi ho detto.
Sam scomparve di nuovo; e ancora una volta tutto fu eccitazione, attesa e mistero.
Adesso è pronta, disse il valletto riapparendo.
Vuole sapere chi sarà il primo a consultarla.
Penso sia meglio darle un’occhiata prima che vadano le signore, disse il colonnello Dent.
Sam, ditele che sta per venire un signore.
Sam andò e tornò.
Dice che non vuole signori: non hanno bisogno di scomodarsi per andare da lei; e inoltre, aggiunse reprimendo a fatica un risolino, vuole soltanto le signore giovani e una alla volta.
Per Giove, ha buon gusto!, esclamò Henry Lynn.
La signorina Ingram si alzò solennemente: Vado io per prima, annunciò in un tono che sarebbe stato adattissimo al capo di una missione di disperati che irrompesse attraverso una breccia alla testa dei suoi uomini.
Oh, mia diletta!
mia adorata!
un momento...
rifletti!, gridò la madre; ma ella passò dietro di lei in solenne silenzio, uscì dalla porta che il colonnello Dent aveva aperto, ed entrò in biblioteca.
Seguì un relativo silenzio.
Lady Ingram pensò che era le cas50 di torcersi le mani: cosa che fece subito. La signorina Mary dichiarò che, per parte sua, sentiva che non avrebbe osato avventurarsi.
Amy e Louisa Eshton ridacchiavano piano e sembravano un po’ spaventate.
I minuti passavano lentamente; ci volle un buon quarto d’ora prima che si aprisse la porta della biblioteca.
La signorina Ingram tornò fra noi passando attraverso l’arco.
Rideva?
Prendeva la cosa come uno scherzo?
Tutti gli occhi si volsero su di lei con viva curiosità, e lei sostenne tutti gli sguardi con sprezzante freddezza; non sembrava né inquieta né allegra: andò dritta alla sua poltrona e vi si sedette in silenzio.
Bene, Blanche?, chiese Lord Ingram.
Che cosa ti ha detto?, chiese la sorella a sua volta.
Che ne pensate?
Come la trovate?
È una vera indovina?, domandarono le signorine Eshton.
Piano, piano, brava gente, rispose la signorina Ingram, non venitemi addosso.
Davvero le vostre capacità di meraviglia e di credulità si eccitano facilmente: dall’importanza che tutti voi, compresa la mia buona mamma, date alla cosa, sembrate credere fermamente che abbiamo in casa una vera strega strettamente alleata col vecchio signore dal piede equino.
Ho visto solo una zingara vagabonda; mi ha fatto la lettura della mano in un modo molto comune e mi ha detto le cose che questa gente dice di solito.
Il mio capriccio è appagato; e adesso penso che il signor Eshton farà bene, domattina, a mettere in prigione quella megera, come ha minacciato di fare.
La signorina Ingram prese un libro, si abbandonò sulla sua poltrona e rifiutò così ogni ulteriore conversazione.
La osservai per circa mezz’ora: per tutto questo tempo non voltò mai la pagina e il suo volto divenne sempre più cupo, sempre più scontento e con una sempre più irritata espressione di disappunto.
Evidentemente non le era stato detto nulla che le facesse piacere: e, da quella lunga crisi di cattivo umore e di mutismo, mi parve che, a dispetto della sua proclamata indifferenza, desse un’importanza eccessiva alle rivelazioni che le erano state fatte, qualunque fossero.
Frattanto Mary Ingram e Amy e Louisa Eshton dichiararono che non osavano andare da sole, per quanto tutte e tre desiderassero andare.
Fu aperto un negoziato tramite l’ambasciatore Sam; e, dopo grandi andirivieni, in seguito ai quali credo che il suddetto Sam dovesse avere i polpacci indolenziti, fu estorto con gran difficoltà alla severa sibilla il permesso che tutte e tre si recassero insieme da lei.
La loro visita non fu silenziosa come quella della signorina Ingram: udimmo venir dalla biblioteca risatine isteriche e gridolini; e dopo una ventina di minuti esse spalancarono la porta e attraversarono di corsa l’anticamera, quasi fuori di sé.
Sono sicura che c’è qualche cosa di straordinario!, gridarono a una sola voce.
Ci ha detto certe cose!
Sa tutto di noi!, e si lasciarono cadere senza fiato sulle poltrone che gli uomini si affrettarono a porger loro.
Sollecitate a dare ulteriori spiegazioni, esse dichiararono che la zingara aveva parlato di cose che esse avevano detto o fatto nella loro prima infanzia; aveva descritto libri e oggetti che c’erano nei salotti della loro casa: doni che avevano ricevuto dai vari parenti.
Sostenevano che aveva anche indovinato i loro pensieri, e aveva sussurrato all’orecchio di ognuna il nome della persona più amata e rivelato quello che ognuna di loro desiderava di più. I signori intervennero allora con vive richieste di essere ulteriormente illuminati su questi due ultimi punti; ma ottennero solo rossori, esclamazioni, tremiti e risa soffocate in risposta alla loro indiscrezione.
Le signore, frattanto, offrivano sali e ventagli, e ripetevano a non finire l’opinione che i loro consigli non erano stati seguiti come si sarebbe dovuto; gli uomini anziani ridevano e i più giovani offrivano i loro servigi a quelle agitate bellezze.
Fra tutto quel tumulto, mentre ero con gli occhi e gli orecchi intenti alla scena che mi si svolgeva dinanzi, udii un discreto tossicchiare al mio fianco: mi volsi e vidi Sam.
Scusate, signorina, la zingara dice che vi è in sala un’altra giovane dama che non è ancora andata da lei, e giura che non se ne andrà finché non le avrà viste tutte.
Penso che dovete essere voi, perché non ce ne sono altre.
Che cosa devo dirle?.
Oh, andrò senz’altro, risposi: e fui ben contenta di questa occasione inaspettata per appagare la mia viva curiosità.
Scivolai fuori della sala senza essere notata da alcuno perché tutti si erano affollati intorno al tremebondo terzetto appena rientrato e chiusi silenziosamente la porta dietro di me.
Se volete, signorina, disse Sam, vi aspetterò in anticamera, e, se vi spaventa, chiamatemi e verrò subito.
No, Sam, tornate pure in cucina: non ho alcuna paura.
In realtà non l’avevo, ma ero molto incuriosita e piena di emozione.
CAPITOLO XIX La biblioteca era tranquilla quando vi entrai, e la sibilla se sibilla era stava seduta molto comodamente in una poltrona all’angolo del caminetto.
Aveva un abito rosso e un berretto nero: o meglio un cappello da zingara, a larghe falde, legato sotto il mento con un grande fazzoletto a righe.
Sul tavolo c’era una candela spenta; lei si chinava sopra il fuoco e sembrava leggere un libriccino nero, simile a un libro di preghiere, alla luce delle fiamme; borbottava le parole fra sé, come fanno molte vecchie quando leggono: non smise quando entrai, come se volesse finire il periodo.
Mi fermai sul tappeto e mi scaldai le mani che, essendo rimasta seduta lontano dal fuoco del salotto, erano piuttosto fredde.
Mi sentivo calma come non ero mai stata in vita mia: in realtà nell’aspetto della zingara non c’era niente che potesse turbarmi.
Lei chiuse il libro e alzò lentamente lo sguardo; l’ala del cappello lasciava parzialmente in ombra il suo volto, tuttavia, quando lo sollevò, vidi che era un volto strano, scuro e quasi nero: irte ciocche da elfo uscivano di sotto una fascia bianca che le passava sotto il mento e le copriva per metà le guance o piuttosto le fauci; il suo occhio si incontrò subito col mio in uno sguardo dritto e ardito.
Bene, volete conoscere anche voi il vostro destino?, chiese con una voce sicura come il suo sguardo e dura come le sue fattezze.
Non ci tengo molto, madre, ma se volete potete farlo: devo però avvertirvi che non ci credo.
Questo è in carattere con la vostra sicurezza: me lo aspettavo da voi; l’ho sentito nel vostro passo quando avete varcato la soglia.
Davvero?
Avete l’orecchio fine.
Certo; e ho anche un occhio fine e un cervello fine.
Nel vostro lavoro ne avete bisogno.
Sicuro, specialmente quando ho a che fare con clienti come voi.
Perché non tremate?.
Non ho freddo. Perché non impallidite?.
Non sono mica malata.
Perché non volete consultare la mia arte?.
Non sono sciocca.
La vecchia strega gracchiò una risata di sotto il cappello e il bendaggio; poi tirò fuori una corta pipa nera, l’accese e cominciò a fumare.
Dopo essersi concessa per un po’ questo passatempo, rialzò il busto, si tolse la pipa di bocca e, fissando il fuoco, disse con grande decisione: Voi avete freddo, siete malata e siete sciocca.
Dimostratemelo, risposi.
Lo farò in poche parole.
Avete freddo perché siete sola: nessun contatto anima il fuoco che è in voi.
Siete malata perché il migliore dei sentimenti, il più alto e il più dolce concesso all’uomo, resta lontano da voi.
Siete sciocca perché, pur soffrendo, non gli fate alcun cenno di avvicinarsi né fate un passo per andargli incontro dove vi attende.
Si mise ancora la pipa fra le labbra e riprese a fumare con energia.
Potete dir questo a quasi tutti quelli che sapete vivono soli e sono dipendenti in una grande casa.
Potrei dir questo a quasi tutti: ma sarebbe vero per quasi tutti?.
Nella mia condizione sì.
Giusto: nella vostra condizione: ma trovatemi un altro che sia nella vostra precisa condizione.
Sarebbe facile trovarne migliaia.
Potreste trovarmene a malapena uno.
Dovreste sapere di essere in una condizione particolare: vicinissima alla felicità; sì, l’avete a portata di mano.
Gli elementi sono già tutti pronti: manca solo un gesto per metterli insieme.
Il caso li ha posti un poco distanti; fate che si avvicinino e verrà la felicità.
Non capisco gli enigmi.
Non ho mai risolto un indovinello in vita mia.
Se volete che parli più chiaramente, mostratemi il palmo della mano.
E immagino che debba farvi una croce con l’argento.
Naturalmente.
Le diedi uno scellino: lei lo mise in una vecchia calza che tirò fuori di tasca e, dopo averla annodata e rimessa a posto, mi invitò a mostrarle la mano.
Lo feci.
Avvicinò il volto al palmo e lo considerò attentamente senza toccarlo.
È troppo delicato, disse.
Non posso far nulla con una mano come questa; è quasi senza linee: inoltre che c’è nel palmo della mano?
Il destino non è scritto lì.
Non stento a credervi, dissi.
No, proseguì, è scritto sul volto: sulla fronte, intorno agli occhi, negli occhi stessi, nelle linee della bocca.
Inginocchiatevi e alzate il volto verso di me.
Ah, adesso cominciate ad avvicinarvi alla realtà, dissi obbedendole.
Da questo momento comincio a credervi un po’. Mi inginocchiai a una mezza iarda da lei.
La vecchia attizzò il fuoco così che un getto di luce sprizzò dai carboni smossi; il bagliore, tuttavia, data la sua posizione, mise ancor più nell’ombra il suo volto mentre illuminava il mio.
Mi domando con quale animo siete venuta da me stasera, disse dopo avermi esaminata per qualche momento.
Mi domando quali pensieri passano nel vostro cuore durante le ore in cui state seduta in quella sala con la gente dell’alta società che vi svolazza davanti come le immagini di una lanterna magica: tra voi e loro vi sono legami di comunione umana non meno labili che se essi fossero realmente vane ombre di umanità senza averne la sostanza.
Spesso mi sento stanca, a volte un po’ annoiata, ma raramente triste.
Allora avete qualche segreta speranza che vi sostiene e vi rallegra sussurrandovi progetti futuri?.
No certo.
Il massimo che speri è di risparmiare sui miei stipendi abbastanza denaro per impiantare, un giorno, una scuola in una casetta di affitto.
Un nutrimento troppo scarso perché lo spirito sopravviva; e mentre ve ne state sul sedile della finestra ....
Le avete sapute dalla servitù.
Ah, credete di essere furba.
Bene, forse è così: per dire il vero conosco qualcuno di loro, la signora Poole....
Nell’udir quel nome balzai in piedi. Voi conoscete... conoscete....
Pensai: Allora in questa faccenda c’è davvero una diavoleria!. Non spaventatevi, continuò quella strana creatura.
È una persona sicura, la signora Poole: riservata e tranquilla; si può riporre in lei ogni fiducia.
Ma, come dicevo, quando ve ne state sul sedile della finestra, non pensate ad altro che alla vostra futura scuola?
Non avete alcun interesse per qualcuno che siede su quei divani e su quelle poltrone davanti a voi?
Non vi è qualche viso che studiate?
Qualche persona di cui seguite i movimenti per lo meno con curiosità?.
Mi piace osservare il volto della gente e di tutte le persone in generale.
Ma non ne scegliete mai una fra le altre...
o magari due?.
Lo faccio spesso: quando i gesti o gli sguardi di una coppia sembrano raccontare qualche storia; allora mi diverto a osservarli.
E quale storia preferite ascoltare?. Oh, non ho molta scelta! In genere tutte si svolgono sullo stesso tema... il corteggiamento; e promettono di finire nella stessa conclusione... il matrimonio. E vi diverte questo tema così monotono?.
In realtà non mi interessa; per me non significa niente.
Niente?
Quando una ragazza giovane, piena di vita e di salute, bella e dotata di tutti i privilegi che vengono dal rango della ricchezza se ne sta seduta sorridendo negli occhi di un cavaliere, voi....
Io che cosa?. Li conoscete...
e forse date giudizi precisi su di loro.
Io non conosco i signori che sono qui, non ho scambiato nemmeno una parola con nessuno di loro; e, quanto ad avere giudizi precisi, ne considero alcuni rispettabili, importanti, di mezza età, altri giovani, eleganti, belli e vivaci: ma certo essi hanno tutta la libertà di accogliere i sorrisi di chi vogliono senza che i miei sentimenti siano disposti a considerare la cosa di qualche importanza per me.
Non conoscete i signori di qui?
Non avete scambiato una parola con nessuno di loro?
Potreste dire la stessa cosa del padrone di casa?.
Non è qui.
Profonda osservazione!
Un cavillo molto ingegnoso!
È andato a Millcote stamane e sarà di ritorno stanotte o domani mattina: questa circostanza lo esclude dall’elenco delle vostre conoscenze...
lo cancella, per così dire, dall’esistenza?. No; ma non vedo che cosa il signor Rochester abbia a che fare con coloro di cui parlate.
Io parlavo di donne che sorridono a uomini; e recentemente negli occhi del signor Rochester sono stati versati tanti sorrisi da farli traboccare come tazze riempite fino all’orlo: non lo avete mai notato?.
Il signor Rochester ha tutti i diritti di godere della compagnia dei suoi ospiti.
I suoi diritti sono fuori questione: ma non avete mai osservato che, fra tutte queste storie matrimoniali, quella del signor Rochester è la più avvincente?.
L’interesse dell’ascoltatore scioglie la lingua del narratore.
Lo dissi piuttosto a me stessa che alla zingara, le cui strane parole, la voce, i modi, mi avevano trascinata da un po’ di tempo in una sorta di sogno.
Dalle sue labbra uscivano, l’una dopo l’altra, frasi inattese fino a farmi trovare chiusa in una rete dove le idee mi si confondevano; e mi domandavo quale invisibile spirito si fosse insediato per settimane nel mio cuore a osservare i suoi moti e prender nota di ogni battito. L’interesse dell’uditore!, ripeté lei: sì, il signor Rochester è stato per ore con l’orecchio teso verso le affascinanti labbra che parevano provar tanta gioia nel parlargli; e il signor Rochester ascoltava tanto volentieri e sembrava così grato del piacere che gli veniva offerto: non lo avete notato?.
Grato!
Non ricordo di avere scoperto alcuna gratitudine sul suo volto.
Scoperto!
Dunque lo avete analizzato.
E che cosa avete scoperto, se non gratitudine?.
Non risposi. Avete visto l’amore, non è vero?...
e, immaginando il futuro, lo avete visto sposato e avete visto felice la sua sposa.
Hum!
Non esattamente.
La vostra abilità di strega a volte perde qualche colpo.
Che diavolo avete visto, allora?.
Lasciamo andare: sono venuta qui per domandare e non per confessare.
Si sa dunque che il signor Rochester sta per sposarsi?.
Sì, e con la bella signorina Ingram.
Fra breve?.
Le apparenze sembrano garantire questa conclusione: e certamente saranno una coppia estremamente felice.
Egli non può fare a meno di amare una donna bella, nobile, piena di spirito, con un’educazione perfetta; e probabilmente lei lo ama, o, se non la sua persona, almeno la sua borsa.
So che considera il patrimonio di Rochester come estremamente desiderabile; sebbene circa un’ora fa le abbia detto in proposito qualche cosa che ha reso grave il suo meraviglioso sguardo e fatto cadere di mezzo pollice gli angoli della sua bocca.
Dovrei avvertire il suo bruno pretendente di stare in guardia: se arriverà qualcuno con rendite più importanti... sarà spacciato.... Ma, madre, io non sono venuta per sentire il futuro del signor Rochester: sono venuta per saper il mio; e non mi avete ancora detto nulla. Il vostro destino è ancora dubbio: quando ho esaminato il vostro volto, i lineamenti si contraddicevano fra loro.
La sorte vi ha assegnato una dose di felicità: questo lo so.
Lo sapevo già prima di venir qui stasera.
L’ha messa accuratamente da parte per voi.
Ho visto che lo faceva.
Dipende da voi tender la mano e prenderla: ma il problema che considero è se lo farete.
Inginocchiatevi ancora sul tappeto.
Non tenetemi a lungo; il fuoco mi brucia.
Mi inginocchiai.
Lei non si curvò su di me, ma mi osservò soltanto, addossandosi alla poltrona.
Poi prese a mormorare: La fiamma guizza negli occhi; gli occhi brillano come rugiada; sono dolci e pieni di sentimento; sorridono delle mie chiacchiere: sono sensibili; le impressioni si susseguono di continuo nella loro chiara sfera; quando smettono di sorridere sono tristi; un’inconscia stanchezza grava sulle palpebre: è la malinconia che deriva dalla solitudine.
Si allontanano da me, non sopportano un ulteriore esame; sembrano negare, con un lampo di ironia, la verità delle scoperte che ho fatto...
disconoscere insieme la sensibilità e la tristezza; solo che il loro orgoglio e il loro riserbo mi confermano nella mia opinione. Gli occhi sono favorevoli.
Quanto alla bocca, è deliziosa a volte nel riso; è disposta a rivelare tutto ciò che il cervello pensa, ma direi che rimane silenziosa su molte cose di cui il cuore ha esperienza.
Mobile e flessibile, non potrà mai essere costretta nell’eterno silenzio della solitudine; è una bocca che deve parlare molto e ridere spesso e avere affetti umani per coloro a cui parla.
Anche la bocca è favorevole.
Solo nella fronte vedo nemici per un esito fortunato; questa fronte dice: Io posso vivere sola, se il rispetto che mi devo e le circostanze lo richiedono.
Non ho bisogno di vendere la mia anima per comprare la felicità.
Ho un tesoro interiore che è nato con me e che mi può tenere in vita se ogni piacere esteriore deve essermi negato e offerto solo a un prezzo che non sono disposta a pagare.
La fronte dice: La ragione è ferma e tiene le redini, e non lascerà che i sentimenti irrompano e la trascinino nell’abisso.
Le passioni possono infuriare con la violenza pagana loro propria; e i desideri possono immaginare ogni sorta di vane forme; ma il giudizio avrà sempre l’ultima parola su ogni problema e il voto decisivo in ogni risoluzione.
Possono passarmi accanto l’uragano, il terremoto, l’incendio, ma io sempre seguirò la guida di quella piccola voce che interpreta le leggi della coscienza.
Ben detto, fronte; le tue dichiarazioni saranno rispettate. Io ho fatto i miei piani... li giudico piani giusti...
e in essi ho ascoltato le richieste della coscienza e i consigli della ragione. So che la gioventù presto vien meno e il fiore appassisce se, nella coppa della felicità che viene offerta, sono scoperti anche una sola scoria di vergogna o un sapore di rimorso; e io non voglio sacrifici, sofferenze, dissoluzione...
non ho questi gusti. Io voglio proteggere, non danneggiare... ottenere gratitudine, non far versare lacrime di sangue...
no, e nemmeno di sapore salato: la messe che voglio raccogliere deve essere di sorrisi, di affetti, di dolcezza.
Questo basterà. Mi sembra di ondeggiare in una sorta di squisito delirio. Vorrei prolungare questo momento ad infinitum, ma non oso. Finora mi sono controllato completamente. Ho agito così come nell’intimo mi ero giurato di agire; ma continuare mi metterebbe alla prova oltre le mie forze. Alzatevi, signorina Eyre: lasciatemi solo; la commedia è finita.
Dov’ero?
Ero sveglia o dormivo?
Era stato un sogno?
Sognavo ancora?
La voce della vecchia era cambiata: il suo accento, i suoi gesti, tutto mi era divenuto familiare come il mio stesso volto in uno specchio, come il suono della mia stessa voce.
Mi alzai, ma non uscii.
Guardai; attizzai il fuoco e guardai ancora: ma lei si tirava il cappello e i bendaggi ancor più sul volto e nuovamente mi fece cenno di andarmene.
La fiamma illuminò la sua mano tesa; ormai attenta e vigile, notai subito quella mano.
Come la mia non aveva le rughe della vecchiaia; era una mano piena e agile, con le dita lisce e ben tornite; sul mignolo brillava un grosso anello e, chinandomi in avanti per osservare, vidi una gemma che avevo già visto centinaia di volte.
Guardai ancora il suo volto, che non cercava più di evitarmi...
al contrario il cappello fu tolto, la benda rimossa e la testa si tese verso di me.
Ebbene, Jane, mi conoscete?, chiese la voce familiare. Toglietevi solo questo abito rosso, signore, e allora.... I lacci sono annodati... aiutatemi. Strappateli, signore. E va bene... via, mentite spoglie!.
E il signor Rochester uscì dal suo travestimento.
Ma, signore, che strana idea!.
Ben riuscita, tuttavia, eh? Non vi sembra?.
Con le signorine dovete esservela cavata bene.
E con voi?.
Con me non avete interpretato il personaggio di una zingara.
Che personaggio ho interpretato?
Il mio?.
No; qualche personaggio indefinibile. Insomma, credo che abbiate tentato di farmi parlare...
o tacere; avete detto cose assurde per farmi dire delle assurdità.
Non è molto bello, signore.
Mi perdonate, Jane?.
Non posso dirlo prima di averci pensato.
Se, ripensandoci, troverò di non esser caduta in qualche grossa sciocchezza, cercherò di perdonarvi; ma non è stato ben fatto.
Oh, siete stata molto accorta... molto prudente, molto giudiziosa.
Riflettei pensando a tutto ciò che avevo detto.
Mi sentii sollevata; ma, in realtà, ero stata in guardia fin quasi dall’inizio di quel colloquio.
Sospettavo qualche cosa come una mascherata.
Sapevo che le zingare e le veggenti non si esprimono come si esprimeva quella sedicente vecchia; inoltre mi ero accorta che alterava la voce e cercava di nascondere il volto.
Ma la mia mente era corsa piuttosto a Grace Poole...
quell’enigma vivente, quel mistero dei misteri, come la consideravo.
Non avevo certo pensato al signor Rochester.
Ebbene, disse, che cosa state meditando? Che significa quel sorriso severo?. Stupore e compiacimento di me stessa, signore.
Adesso penso di poter andarmene.
No; restate ancora un momento; e ditemi che cosa stanno facendo i miei ospiti, in salotto.
Penso che discutano sulla zingara. Sedetevi!...
fatemi sapere che cosa dicono su di me.
Sarebbe meglio che non restassi a lungo, signore; devono essere quasi le undici.
A proposito, signor Rochester, sapete che, dopo la vostra partenza, stamane, è arrivato uno straniero?.
Uno straniero?... no; chi può essere?
Non aspetto nessuno; è andato via?.
No; ha detto di essere una vostra vecchia conoscenza e di potersi prendere la libertà di fermarsi qui fino al vostro ritorno.
Al diavolo!
Ha detto il suo nome?.
Si chiama Mason, signore; e viene dalle Indie occidentali, da Spanish Town nella Giamaica, credo.
Il signor Rochester mi era vicino e mi aveva preso la mano come per condurmi a una sedia.
Nell’udir le mie parole mi strinse il polso convulsamente; il sorriso gli si gelò sulle labbra: una fitta dolorosa parve mozzargli il respiro.
Mason!... Le Indie occidentali!, balbettò come un automa. Mason...
Le Indie occidentali!, ripeté; e scandì per tre volte queste parole facendosi ogni volta più grigio della cenere: sembrava che non sapesse quello che faceva.
Vi sentite male, signore?, chiesi.
Jane, ho avuto un colpo; ho avuto un colpo, Jane.
E vacillò.
Oh, appoggiatevi su di me, signore.
Jane, già una volta mi avete offerto la vostra spalla; fatelo ancora.
Sì, signore, sì; appoggiatevi al mio braccio.
Si sedette e mi fece sedere al suo fianco.
Mi teneva la mano fra le sue carezzandola; e, al medesimo tempo, mi fissava con uno sguardo pieno di sgomento e di angoscia. Mia piccola amica, disse, vorrei essere in un’isola tranquilla solo con voi, lontano dalle inquietudini, dai pericoli e dagli odiosi ricordi.
Posso aiutarvi, signore?... Darei la vita per esservi utile.
Jane, se avrò bisogno di aiuto, lo cercherò da voi, ve lo prometto.
Grazie, signore. Ditemi che cosa devo fare...
Vorrei fare qualcosa.
Andate a prendermi un bicchier di vino nella sala da pranzo, Jane: loro, adesso, saranno a cena; e ditemi se Mason è ancora lì e che cosa fa.
Andai.
Trovai la comitiva in sala da pranzo, come aveva detto il signor Rochester; non erano seduti a tavola: la cena era stata preparata sulla credenza e tutti prendevano quel che volevano stando in piedi, riuniti in gruppi qua e là, con i piatti e i bicchieri in mano.
Sembravano tutti di ottimo umore; dappertutto echeggiavano risa e la conversazione era animatissima.
Il signor Mason se ne stava vicino al fuoco e parlava con il colonnello e la signora Dent, allegro come gli altri.
Riempii di vino un bicchiere e tornai in biblioteca.
L’estremo pallore del signor Rochester era scomparso ed egli aveva ripreso il suo aspetto sicuro e severo.
Mi tolse di mano il bicchiere.
Alla vostra salute, genio tutelare!, disse.
Vuotò il bicchiere e me lo restituì.
Che cosa stanno facendo, Jane?.
Ridono e parlano, signore.
Non hanno un’aria grave e misteriosa, come se avessero udito qualche cosa di strano?.
No assolutamente; scherzano e ridono.
E Mason?.
Ride anche lui.
Se questa gente venisse tutta insieme per sputarmi addosso, che cosa fareste, Jane?.
Li manderei fuori della stanza, signore, almeno se ci riuscissi.
Ebbe un mezzo sorriso.
Ma se andassi di là e tutti guardassero con freddezza e mormorassero fra loro parole di scherno e poi se ne andassero a uno a uno lasciandomi solo, che fareste allora?
Ve ne andreste con loro?.
Credo di no, signore; preferirei restare con voi.
Per confortarmi?.
Sì, signore, per confortarvi per quanto mi sarebbe possibile.
E se quelli vi mettessero al bando per esservi alleata con me?.
Probabilmente non verrei mai a sapere di quel bando; e se anche venissi a saperlo non me ne importerebbe niente.
Allora sfidereste l’opinione degli altri per amor mio?.
La sfiderei per qualsiasi amico che meritasse la mia solidarietà; come sono sicura che fareste voi.
Adesso tornate in sala; avvicinatevi al signor Mason senza dar nell’occhio e sussurrategli all’orecchio che il signor Rochester è tornato e desidera vederlo: conducetelo qui e lasciateci.
Sì, signore.
Eseguii l’ordine.
Tutti mi guardavano stupiti mentre passavo dritta fra loro.
Cercai il signor Mason, gli comunicai il messaggio e lo precedetti fuori della sala: lo condussi in biblioteca e poi salii al piano di sopra.
Più tardi, quando già mi ero coricata da molto tempo, sentii gli ospiti rientrare nelle loro stanze: la voce del signor Rochester che diceva: Di qui, Mason; ecco la tua camera.
Parlava con vivacità: quel tono allegro mi tranquillizzò e subito mi addormentai.
CAPITOLO XX Avevo dimenticato di tirare le tende come facevo di solito, e anche di abbassare la veneziana.
Di conseguenza, quando la luna, piena e sfavillante , giunse nel suo corso davanti alla mia finestra e vi guardò dentro attraverso i vetri senza riparo, il suo chiaro bagliore mi svegliò.
Destata nel cuore della notte, aprii gli occhi sul disco argenteo, limpido come cristallo.
Era bello ma troppo solenne: mi alzai a metà e tesi il braccio per tirare la tenda.
Dio mio! Che urlo! La notte...
il suo silenzio...
la sua pace furono lacerati da un grido selvaggio, acuto, stridulo, che percorse da un capo all’altro Thornfield Hall.
Il mio polso si arrestò, il cuore cessò di battere; il braccio che avevo teso restò come paralizzato.
L’urlo si spense e non si ripeté: in realtà, chiunque avesse emesso quel pauroso strido non avrebbe potuto ripeterlo subito; nemmeno il più maestoso condor delle Ande avrebbe potuto lanciare due volte di seguito un tale richiamo dalla nube che avvolge il suo nido.
L’essere che aveva compiuto una tale prova doveva riposarsi prima di ripetere lo sforzo.
Veniva dal terzo piano, perché mi passò sopra la testa. E sopra la mia testa... sì, proprio nella stanza sovrastante alla mia...
udivo adesso una lotta: una lotta che, dal rumore, sembrava mortale; e una voce a metà soffocata gridò: Aiuto!
aiuto!
aiuto!, per tre volte e in fretta.
Non viene nessuno?, insisté; e allora, mentre continuava furiosamente un rumore di colpi e batter di piedi, sentii attraverso il soffitto: Rochester!
Rochester!
Per l’amor di Dio, venite!.
Si aprì la porta di una camera: qualcuno corse, si precipitò lungo la galleria.
Un altro passo risuonò di sopra e qualche cosa cadde; poi vi fu silenzio.
Mi ero messa addosso qualche indumento sebbene l’orrore mi facesse tremare; uscii dalla mia stanza.
Tutti si erano svegliati, esclamazioni, mormorii sgomenti si udivano in ogni camera; le porte si aprirono l’una dopo l’altra; i volti spiarono qua e là dagli usci socchiusi; la galleria si riempì.
Uomini e donne avevano lasciato i loro letti, e da ogni parte si udivano domande confuse: Oh, che cosa è stato?.
Chi si è fatto male?. Che cosa è successo?. Portate un lume!. C’è un incendio?. Son venuti i ladri?. Dove dobbiamo andare?.
Se non ci fosse stato il chiaro di luna, essi sarebbero stati immersi nella più completa oscurità.
Correvano su e giù; si raccoglievano in gruppo: alcuni singhiozzavano, altri inciampavano, la confusione era al colmo.
Dove diavolo è Rochester?, gridò il colonnello Dent. Il suo letto è vuoto.
Son qui!
Son qui!, rispose una voce stentorea.
State calmi: arrivo.
La porta in fondo alla galleria si aprì, e il signor Rochester venne avanti con una candela: era appena sceso dal piano superiore.
Una delle signore corse fino a lui e gli afferrò il braccio: era la signorina Ingram.
Che cosa è successo?, chiese.
Parlate!
Fateci conoscere subito il peggio!.
Non tiratemi giù e non strangolatemi, rispose: perché adesso le signorine Eshton gli si erano aggrappate, e le due vedove, in ampi panneggi bianchi, eran piombate su di lui come vascelli con tutte le vele spiegate.
Tutto è in ordine!...
tutto è in ordine!..., gridò.
È stata soltanto una prova di Molto rumore per nulla.
Signore, allontanatevi, vi prego, o diventerò pericoloso.
Aveva realmente un aspetto pericoloso: i suoi neri occhi gettavano lampi.
Dopo essersi controllato a fatica, aggiunse: Una domestica ha avuto un incubo, tutto qui.
È un tipo eccitabile e nervoso: ha sognato di vedere un’apparizione, o qualche cosa di simile, evidentemente, e ha avuto una crisi di terrore.
E ora devo vedervi tutti tornare nelle vostre camere; perché, finché la casa non è tranquilla, non possiamo occuparci di quella donna.
Signori, abbiate la bontà di dare l’esempio alle signore.
Signorina Ingram, sono sicuro che non mancherete di mostrarvi superiore a questi sciocchi terrori.
Amy e Louisa, tornate al vostro nido da quelle brave colombe che siete.
Signore, e si rivolse alle vedove, vi prenderete certo un raffreddore se restate ancora in questa galleria gelida. E così, alternando la persuasione al comando, riuscì a farli rientrare tutti nelle loro stanze.
Non attesi il suo ordine per tornare nella mia e vi rientrai senza esser notata così come inosservata ne ero uscita.
Tuttavia non andai a letto; anzi, cominciai a vestirmi completamente.
I suoni che erano seguiti al grido e le parole che erano state pronunciate, le avevo udite, probabilmente, soltanto io: perché venivano dalla stanza sopra la mia: ed ero sicura che non era stato il sogno di una domestica a gettare il terrore nella casa; la spiegazione del signor Rochester era stata solo una sua invenzione per calmare i suoi ospiti.
Mi vestii, dunque, per essere pronta a ogni evenienza, e poi rimasi a lungo presso la finestra guardando fuori verso il parco silenzioso e i prati inargentati dalla luna, e aspettando senza sapere che cosa.
Mi sembrava che qualche evento dovesse seguire quello strano urlo, la lotta e le grida di aiuto.
No: tornò la calma: a poco a poco tutto si spense e in circa un’ora Thornfield Hall fu di nuovo silenzioso come un deserto.
Pensai che il sonno e la notte avevano ripreso il loro dominio.
Frattanto la luna declinava: era ormai prossima al tramonto.
Stanca di star seduta al buio e al freddo, decisi di sdraiarmi sul letto, vestita.
Lasciai la finestra e camminai senza far rumore sul tappeto; mi ero fermata per togliermi le scarpe, quando una mano batté cautamente e piano alla porta.
Chi è?, chiesi.
Siete alzata?, chiese la voce che mi aspettavo di udire, ossia quella del mio padrone.
Sì, signore.
E vestita?.
Sì.
Allora uscite senza far rumore.
Obbedii.
Il signor Rochester era nella galleria con una candela in mano.
Ho bisogno di voi, disse; venite da questa parte: non abbiate fretta e non fate rumore.
Le mie pantofole erano leggere: potevo camminare sulla passatoia, silenziosa come un gatto.
Egli scivolò lungo la galleria e su per le scale fermandosi nel corridoio buio e basso di quel fatale terzo piano; lo avevo seguito e mi fermai al suo fianco.
Avete una spugna nella vostra camera?, mi domandò a bassa voce.
Sì, signore.
Avete dei sali...
dei sali volatili?.
Sì.
Andate a prenderli.
Tornai, presi la spugna sul lavabo, i sali nel cassetto e ancora una volta rifeci il cammino.
Lui era lì ad aspettarmi; aveva una chiave in mano: si avvicinò a una delle piccole porte nere e la infilò nella serratura; si arrestò e si volse ancora a me: Non vi sentirete male alla vista del sangue?.
Credo di no: non l’ho mai visto, però.
Nel rispondergli ebbi un brivido, ma non perché avessi freddo o paura.
Datemi la mano, disse; non è il caso di rischiare uno svenimento.
Misi le mie dita nelle sue.
Calde e forti, notò: girò la chiave e aprì la porta.
Vidi una stanza che ricordavo di avere già visto quando la signora Fairfax mi aveva mostrato la casa: era tutta rivestita di tappezzeria, che adesso era sollevata in un punto e mostrava una porta allora invisibile.
Era aperta; ne usciva un riflesso luminoso dalla stanza attigua; e un suono rauco e rotto, simile al ringhio di un cane.
Il signor Rochester, posata la candela, mi disse: Aspettate un momento, ed entrò nella stanza.
Uno scoppio di risa accolse il suo ingresso, fragoroso dapprima terminò nella spettrale risata di Grace Pool.
Dunque lei era lì.
Egli fece qualche cosa senza parlare, sebbene udissi una voce bassa rivolgersi a lui; uscì e chiuse la porta dietro di sé. Qui, Jane, disse; e io passai al di là di un letto molto grande che, con le sue tende tirate, nascondeva buona parte della camera. Accanto, su una poltrona, sedeva un uomo, vestito ma senza giacca, fermo, la testa reclinata all’indietro e gli occhi chiusi.
Il signor Rochester tenne la candela sopra di lui; riconobbi in quel volto pallido e senza vita...
lo straniero, Mason: vidi anche che tutto un lato e la manica della sua camicia erano completamente insanguinati.
Tenete la candela, disse il signor Rochester, e io la presi; lui andò al lavabo e tornò con una catinella piena d’acqua: Tenete questo, disse ancora.
Obbedii.
Prese la spugna, la inzuppò e inumidì quel volto cadaverico; poi mi chiese la boccetta dei sali e gliela avvicinò alle narici.
Poco dopo il signor Mason fece un gesto e aprì gli occhi.
Il signor Rochester aprì la camicia del ferito, che aveva la spalla e il braccio bendati; con la spugna assorbì il sangue che gocciolava abbondantemente.
Sono in pericolo?, mormorò il signor Mason.
Evvia!
Un semplice graffio.
Non lasciarti sopraffare così, ragazzo: coraggio!
Adesso vado io stesso a chiamarti un chirurgo: spero che domattina tu sia in grado di essere trasportato.
Jane, continuò.
Signore?.
Io devo lasciarvi in questa stanza con questo signore per un’ora, o forse due: dovete asciugargli via via il sangue come ho fatto io; se si sente debole, avvicinategli alle labbra quel bicchiere d’acqua e fategli odorare i vostri sali.
Non gli parlerete per nessuna ragione...
e tu, Richard, ricorda che, se le parli, sarà a rischio della tua vita: se apri le labbra, se ti agiti, non rispondo delle conseguenze.
L’uomo emise un altro gemito; non osava muoversi; la paura della morte o di qualche altra cosa sembrava quasi paralizzarlo. Il signor Rochester mi mise nelle mani la spugna insanguinata e io cominciai a detergere il sangue come aveva fatto lui.
Rimase un attimo a guardarmi, poi con un: Ricordatevi! Nessuna conversazione, lasciò la stanza.
Provai una strana sensazione quando la chiave girò nella serratura e non udii più il rumore dei suoi passi che si allontanavano.
Eccomi dunque al terzo piano, chiusa in una delle sue misteriose stanzette; intorno a me la notte; sotto i miei occhi e le mie mani un pallido e sanguinoso spettacolo; un’assassina separata da me soltanto da una porta: sì...
questo era spaventoso... il resto si poteva sopportare; ma rabbrividivo immaginando Grace Poole che si avventava su di me. Comunque devo restare al mio posto. Devo dar sollievo a questo volto spettrale... a queste labbra livide e immobili a cui è stato proibito di schiudersi...
a questi occhi ora chiusi, ora aperti, ora vaganti per la stanza, ora fissi su di me, vitrei e inebetiti dall’orrore.
Devo immergere la mano più e più volte nella catinella di acqua insanguinata e detergere il sangue che continua a gocciolare.
Devo vedere la luce fumosa della candela affievolirsi sul mio lavoro; le ombre addensarsi sugli arabeschi dell’antica tappezzeria, incupirsi ancor più sotto i tendaggi del grande e vecchio letto, e agitarsi stranamente sulle ante di un grande armadio di fronte a me divise in dodici pannelli, su cui erano dipinte a fosche tinte le teste dei dodici apostoli, ognuna chiusa nel suo pannello come in una cornice, mentre al sommo si ergeva una croce di ebano con un Cristo morente.
Nell’ombra incerta e argentea di quella tremula luce sembrava che Luca, il medico dalla gran barba, chinasse la fronte, o ondeggiassero i lunghi capelli di san Giovanni; e ogni tanto il demoniaco volto di Giuda pareva uscire dal pannello e prender vita minacciando di prendere forma di Satana stesso, nelle sembianze del traditore suo schiavo.
Oltre che curare il ferito, dovevo stare in ascolto: tender l’orecchio ai movimenti della bestia feroce, di quell’essere diabolico nella sua tana lì accanto.
Ma, dopo la visita del signor Rochester, sembrava legata da un sortilegio: per tutta la notte udii solo tre rumori a lunghi intervalli: il cigolìo di un passo, un breve ripetersi del ringhio canino e un profondo gemito umano.
Poi mi sentii travolta dai miei stessi pensieri. Quale terribile incarnazione era questa, che viveva appartata e non poteva essere scacciata né sottomessa dallo stesso proprietario? Per quale mistero si sfogava ora col fuoco, ora col sangue, nelle più profonde ore della notte?
Che creatura era questa, che, sotto l’aspetto di una donna insignificante, emetteva ora la voce di un dèmone beffardo, ora lo strido di un uccello da preda in cerca di cibo?
E quest’uomo su cui mi chinavo...
questo comune e tranquillo straniero... come si era trovato coinvolto in questo orribile intrigo? e perché la furia si era avventata su di lui?
Che cosa lo aveva spinto verso questa parte della casa, in un’ora così insolita, quando avrebbe dovuto trovarsi addormentato nel suo letto?
Avevo udito il signor Rochester assegnargli una camera al piano inferiore... perché era venuto qui?
E perché, adesso, sembrava così abbattuto dalla violenza subita o dal tradimento fattogli?
Perché si era sottomesso così docilmente al segreto impostogli dal signor Rochester?
E perché il signor Rochester gli aveva imposto questo segreto?
Il suo ospite era stato offeso, lui stesso, in una precedente occasione, era stato vittima di un odioso attentato: ed ecco che soffocava entrambi i delitti nel silenzio e nell’oblio.
Poco prima avevo visto che il signor Mason si lasciava dominare dal signor Rochester: che l’irruente volontà di quest’ultimo prevaleva incondizionatamente sull’inerzia del primo: le poche parole pronunciate fra loro non lasciavano dubbi.
Era evidente che, nei loro precedenti rapporti, l’atteggiamento passivo dell’uno aveva subito regolarmente l’influenza dell’indomita energia dell’altro: perché, allora, il signor Rochester era apparso tanto smarrito quando aveva saputo dell’arrivo del signor Mason?
Perché il solo nome di questo essere così debole... che adesso poteva guidare come un fanciullo, con una sola parola... aveva avuto su di lui, poche ore prima, l’effetto di un fulmine su una quercia? Oh!
Non potevo dimenticare il suo sguardo e il suo pallore quando aveva mormorato: Jane, ho avuto un colpo... ho avuto un colpo, Jane!.
Non potevo dimenticare come tremava il braccio con cui si appoggiava alla mia spalla: e non era certo cosa da poco quella che aveva potuto piegare così lo spirito risoluto e scuotere la solida struttura di Fairfax Rochester.
Quando tornerà?
Quando tornerà?, gridavo dentro di me mentre la notte si prolungava senza fine, e il mio ferito sanguinante diventava sempre più debole, si lamentava e si faceva sempre più bianco: e non arrivavano né le luci del giorno né aiuti.
Avevo continuamente bagnato le labbra pallide di Mason; gli avevo fatto annusare i sali stimolanti, ma i miei sforzi sembravano inutili: la sofferenza fisica, o spirituale, o la perdita di sangue, o tutte e tre le cose insieme stavano rapidamente prostrando le sue forze.
Si lamentava in tal modo e appariva così debole, fuori di sé e sfinito, che lo credetti in punto di morte; e non potevo nemmeno parlargli.
La candela, consumata fino all’ultimo, si spense; nel momento stesso scorsi strie di luce scialba orlare le tende della finestra; il giorno si avvicinava.
Subito sentii Pilot abbaiare da basso, dal lontano canile nella corte: rinacque la speranza.
E non fu un falso allarme: dopo cinque minuti il girar della chiave e il cedere della serratura mi avvertirono che la mia veglia era finita.
Non potevo essere rimasta lì più di due ore: mi eran sembrate più lunghe di molte settimane.
Il signor Rochester entrò con il chirurgo che era andato a chiamare.
Adesso, Carter, cercate di far presto, disse a quest’ultimo: vi do solo mezz’ora per sistemare la ferita, bendarla, portar giù il paziente e tutto il resto.
Ma si può muovere, signore?.
Certo; non c’è nulla di serio; è nervoso e bisogna tenergli su il morale.
Venite, mettetevi al lavoro.
Il signor Rochester tirò indietro la pesante tenda, alzò la veneziana e fece entrare tutta la luce possibile; fui felice nel vedere che l’alba era già avanzata: strie rosate illuminavano l’oriente.
Poi si avvicinò a Mason, mentre il chirurgo si stava già occupando di lui.
Dunque, amico, come stai?, domandò.
Temo che per me sia finita, rispose fievolmente.
Nemmeno per idea! Coraggio!
Fra quindici giorni considererai tutto questo una sciocchezza: hai perso un po’ di sangue, ecco tutto.
Carter, assicuratelo che non c’è pericolo.
Posso farlo in coscienza, disse Carter che aveva già tolto i bendaggi; solo, se fossi stato qui prima: non avrebbe perso tanto sangue...
ma che cosa è questo? La carne sulla spalla è lacerata oltre che tagliata.
Questa ferita non è stata fatta con un coltello: qui c’è il segno di un morso!.
Mi ha morsicato, infatti, mormorò il ferito.
Mi ha azzannato come una tigre, quando Rochester le ha tolto il coltello.
Non dovevi arrenderti; dovevi affrontarla subito, disse il signor Rochester. Ma in quelle circostanze, che si poteva fare?, rispose Mason.
Oh, è stato terribile!, aggiunse rabbrividendo.
E non me lo aspettavo: dapprima sembrava così tranquilla.
Ti avevo avvertito, rispose l’amico: ti avevo detto: Sta’ in guardia, quando le vai vicino.
Inoltre potevi aspettare fino a stamane, e farti accompagnare da me: è stata una pazzia volerla vedere stanotte e da solo.
Pensavo che avrebbe potuto farle bene.
Pensavi!
Pensavi!
Mi fai uscir dai gangheri quando parli così: comunque hai sofferto e soffri abbastanza per non aver seguito il mio consiglio; e non dirò altro.
Carter, presto! presto!
tra poco sorgerà il sole, e io devo toglierlo di qui.
Subito, signore; la spalla è già fasciata.
Devo guardare l’altra ferita al braccio: penso l’abbia morsicato anche qui.
Mi ha succhiato il sangue; diceva che voleva prosciugarmi il cuore.
Vidi il signor Rochester rabbrividire: una strana espressione di disgusto, di orrore, di odio contrasse il suo viso fin quasi a deformarlo; ma disse soltanto: Su, Richard, taci e non pensare più alle sue assurdità; non ripeterle.
Vorrei poterle dimenticare, fu la risposta.
Le dimenticherai quando sarai lontano di qui; quando sarai tornato a Spanish Town la potrai pensare morta e sepolta...
o meglio, non avrai bisogno di pensarla affatto. Impossibile dimenticare questa notte.
È possibilissimo: su, forza, ragazzo.
Due ore fa credevi di essere morto come un’aringa affumicata, e adesso sei vivo e parli.
Ecco qua: Carter ha finito o quasi; in un batter d’occhio ti renderò presentabile.
Jane , prendete questa chiave: scendete nella mia stanza e andate nello spogliatoio: aprite il primo cassetto del cassettone e prendete una camicia pulita e una cravatta: portatele qui e fate in fretta.
Andai; cercai il mobile che aveva indicato, presi gli indumenti richiesti e tornai.
Adesso, disse, andate dall’altra parte del letto mentre io lo vesto: ma non lasciate la stanza: posso avere ancora bisogno di voi.
Mi ritirai secondo l’ordine.
Jane, c’era qualcuno alzato, giù, quando siete scesa?, mi chiese poco dopo il signor Rochester.
No, signore, era tutto tranquillo.
Ti porteremo via come si deve, Dick; e sarà meglio per te e per quella povera creatura che è di là.
Ho fatto di tutto per evitare uno scandalo e non vorrei che scoppiasse proprio all’ultimo.
Qui, Carter, aiutatelo a infilarsi il panciotto.
Dove hai lasciato il tuo mantello foderato di pelliccia?
Non potresti percorrere nemmeno un miglio senza, lo so, con questo maledetto clima. In camera tua?
Jane, scendete nella stanza del signor Mason quella dopo la mia e prendete il mantello che vi troverete.
Feci ancora una corsa e tornai con un immenso mantello foderato e orlato di pelliccia.
Adesso ho un altro incarico per voi, disse il mio instancabile padrone; tornate ancora nella mia stanza. È una fortuna che abbiate il passo leggero, Jane!
Un messaggero rozzo e pesante, in questa occasione, non ci sarebbe servito.
Dovete aprire il cassetto centrale del mio tavolo da toeletta e prendere la fiala e il bicchierino che vi troverete.
Presto. Andai e tornai di volo con i due oggetti.
Bene!
Adesso, dottore, mi prenderò la libertà di somministrare io stesso un farmaco sotto la mia responsabilità. Mi sono procurato questo liquore a Roma, da un ciarlatano italiano...
un tipo che voi, Carter, avreste preso a calci.
Non è cosa da poter essere usata indiscriminatamente, ma in certi casi fa bene: come adesso, per esempio.
Jane, un po’ d’acqua.
Mi porse il bicchierino e io glielo empii a metà con la bottiglia del lavabo.
Basta così; ora inumidite l’orlo della fiala.
Obbedii, lui fece cadere nel bicchierino dodici gocce di un liquido rosso e lo porse a Mason.
Bevi, Richard: ti darà per circa un’ora quel coraggio che ti manca.
Ma mi farà male?...
Mi procurerà un’infiammazione?. Bevi!
bevi!
bevi!.
Il signor Mason obbedì perché era evidentemente inutile resistere.
Adesso era vestito: appariva ancora pallido ma non mostrava alcuna traccia di sangue.
Il signor Rochester lo fece rimaner seduto per tre minuti, dopo che ebbe inghiottito il liquido; poi gli prese il braccio.
Adesso sono sicuro che puoi reggerti in piedi, disse. Prova. Il paziente si alzò. Carter, sorreggetelo sotto l’altra ascella. Allegro, Richard; cammina... così.
Mi sento meglio, mormorò il signor Mason.
Non ne dubito.
Adesso, Jane, saltellate giù per la scala di servizio precedendoci: aprite la porta laterale e dite al cocchiere della carrozza di posta che vedrete nel cortile o nei paraggi, perché gli ho detto che non volevo sentir rumore di ruote sul lastricato di tenersi pronto; noi veniamo: e, Jane, se c’è qualcuno in giro, andate in fondo alle scale e tossite.
Erano già le cinque e mezzo, il sole stava per sorgere; ma trovai la cucina ancora buia e silenziosa.
La porta laterale era chiusa a chiave: l’aprii facendo il minor rumore possibile; il cortile era tranquillo: ma il cancello era aperto e là attendeva una carrozza di posta con i cavalli attaccati e il cocchiere a cassetta.
Mi avvicinai a lui e gli dissi che i signori stavano arrivando; fece un cenno col capo; poi mi guardai attorno e rimasi in ascolto. Dappertutto regnava la pace del primo mattino.
Alle finestre delle camere della servitù le tende erano ancora abbassate; gli uccelli cominciavano a cinguettare sugli alberi del frutteto, bianchi di fiori, i cui rami pendevano, come candide ghirlande, sul muro che chiudeva un lato del cortile; nelle stalle ancora chiuse i cavalli scalpitavano di tanto in tanto; tutto il resto taceva.
Apparvero il signor Rochester, Mason e il chirurgo; Mason era sorretto dai due e sembrava camminare abbastanza facilmente; lo aiutarono a salire nella carrozza e Carter lo seguì.
Prendetevi cura di lui, disse il signor Rochester a quest’ultimo, e tenetelo a casa vostra finché si sia ristabilito del tutto: fra un giorno o due farò una galoppata da voi per vedere come sta.
Richard, andiamo bene?. L’aria fresca mi rianima, Fairfax. Lasciate aperto il finestrino dalla sua parte, Carter: non c’è vento... Arrivederci, Dick. Fairfax....
Ebbene, che c’è?.
Prendetevi cura di lei, badate che sia trattata affettuosamente per quanto è possibile, che....
Si interruppe e scoppiò in lacrime.
Faccio del mio meglio; l’ho sempre fatto e continuerò a farlo, fu la risposta: chiuse lo sportello e la carrozza si avviò.
Volesse il cielo che tutto fosse finito!, aggiunse il signor Rochester chiudendo e sprangando il pesante cancello.
Dopo di che, a passi lenti e con aria assorta, si mosse verso una porta nel muro che fiancheggiava il frutteto.
Pensai che non avesse più bisogno di me e mi preparavo a rientrare; ma di nuovo mi richiamò: Jane!.
Aveva aperto quell’ingresso e rimaneva sulla soglia aspettandomi.
Venite a prendere un po’ di fresco per pochi minuti, disse; quella casa è una vera prigione, non vi sembra?.
Mi sembra una magnifica residenza, signore.
Avete negli occhi la magìa dell’inesperienza, rispose; e la vedete attraverso quell’incanto: non potete vedere che le dorature sono fango, i drappi di seta ragnatele; che il marmo è vile ardesia e i legni lucidi rifiuti da poco prezzo e fragile corteccia.
Ma qui , tutto è vero, dolce e puro.
Andava a caso lungo un viale cinto di bosso, da un lato c’erano meli, peri e ciliegi, e, dall’altro, una bordura di fiori tradizionali: violacciocche, dianti, primule, viole del pensiero, frammiste con artemisie, rose selvatiche e varie piante aromatiche.
Quei fiori avevano adesso una freschezza come se alle piogge e al sole d’aprile fosse seguito finalmente un bel mattino di primavera: il sole stava appena spuntando all’orizzonte variegato e i suoi raggi illuminavano e facevano risplendere le foglie madide di rugiada degli alberi del frutteto nei viali tranquilli.
Volete un fiore, Jane?.
Colse una rosa semisbocciata, la prima del cespuglio, e me la porse.
Grazie, signore.
Vi piace quest’alba, Jane?
Questo cielo con le sue nubi alte e leggere che svaniranno alla prima calura del giorno...
quest’aria calma e profumata?. Sì, moltissimo.
Avete passato una strana notte, Jane.
Sì, signore. E adesso siete pallida...
Avevate paura quando vi ho lasciata sola con Mason?.
Avevo paura che qualcuno uscisse dalla stanza interna.
Ma avevo chiuso a chiave la porta, e avevo la chiave in tasca: sarei stato un pastore ben trascurato se avessi lasciato un agnello...
il mio agnello prediletto... così vicino alla tana del lupo, senza difesa: eravate al sicuro. Grace Poole resterà ancora qui, signore?.
Oh, sì!
ma non pensate a lei, cacciatevela dalla mente.
Tuttavia mi sembra che la vostra vita sia in pericolo finché c’è lei.
Nessuna paura... starò in guardia.
E adesso, il pericolo che temevate stanotte è scomparso?.
Non posso esserne sicuro finché Mason non avrà lasciato l’Inghilterra: e nemmeno allora.
Per me, Jane, vivere significa stare sul cratere di un vulcano che può esplodere e sputar fuoco a ogni momento.
Ma il signor Mason sembra un uomo che si lascia guidare docilmente.
Avete evidentemente molta influenza su di lui: non vi sfiderà mai né vi offenderà volontariamente.
Oh no! Mason non mi sfiderà né mi farà del male coscientemente...
ma, senza volerlo, con una sola parola imprudente può in ogni istante privarmi, se non della vita, della felicità e per sempre.
Ditegli di stare attento, signore: fategli sapere quello che temete e mostrategli come evitare il pericolo.
Ebbe un riso sarcastico, mi prese rapidamente la mano e rapidamente la respinse da sé.
Se potessi far questo, piccola ingenua, dove sarebbe il pericolo?
Lo annullerei in un momento.
Da quando conosco Mason mi è bastato dirgli: Fa’ questo e subito era cosa fatta.
Ma in questo caso non posso dargli ordini; non posso dirgli: Sta’ attento a non nuocermi, Richard; perché è assolutamente necessario che egli ignori di potermi nuocere.
Siete stupita; ma vi farò stupire ancora di più.
Siete la mia piccola amica, non è vero?.
Mi piace servirvi, signore, e obbedirvi in tutto ciò che è giusto.
Precisamente: lo vedo. Vedo un sincero piacere nel vostro passo e nel vostro contegno, nei vostri occhi e nel vostro volto quando mi aiutate e siete gentile con me...
lavorando per me e con me in quello che avete definito, in modo caratteristico, tutto ciò che è giusto: perché, se vi ordinassi qualche cosa che voi considerate ingiusta, non vi sarebbero più né piede leggero, né mano alacre, né sguardi vivaci, né contegno animato.
La mia amica si rivolgerebbe a me tranquilla e pallida e direbbe: No, signore; questo è impossibile: io non posso farlo perché è male; e sarebbe irremovibile come una stella fissa.
Bene, anche voi avete potere su di me e potete farmi del male: tuttavia io non oso mostrarvi il mio punto vulnerabile per paura che, per quanto fedele e amica come siete, mi colpiate immediatamente.
Se non avete da temere dal signor Mason più di quanto abbiate da temere da me, siete perfettamente al sicuro.
Dio voglia che sia così!
Ecco un posto tranquillo, Jane; sedetevi.
Era un arco scavato nel muro e ricoperto di edera; vi era un sedile rustico.
Il signor Rochester lo occupò lasciando tuttavia posto per me; ma io rimasi in piedi davanti a lui.
Sedetevi, ripeté; ci si sta in due.
Non esitate a sedervi accanto a me, vero?
È forse male, Jane?. Gli risposi sedendomi: sentivo che rifiutare sarebbe stato sciocco.
Ora, mia piccola amica, mentre il sole prosciuga la rugiada... mentre i fiori di questo vecchio giardino si svegliano e si aprono, e gli uccelli vanno a cercar fuori di Thornfield la colazione per i loro piccoli, e le api mattiniere fanno il loro primo turno di lavoro...
vi sottoporrò un caso, che dovete cercar di immaginare come vostro: ma prima guardatemi e ditemi se vi sentite a vostro agio e se pensate che io faccia male a tenervi qui e voi a rimanere.
No, signore, sono tranquilla. Allora, Jane, chiamate in aiuto la vostra fantasia...
supponete di non essere più una ragazza rispettosa e bene educata, ma un ragazzo inquieto e viziato fin dall’infanzia; immaginatevi di essere in un paese lontano e straniero e di avere commesso là un errore fondamentale, poco importa di qual natura e per qual motivo, ma tale che le sue conseguenze vi seguiranno per tutta la vita e guasteranno tutta la vostra esistenza.
Fate attenzione: non dico delitto; non parlo di fatti di sangue o di un qualsiasi altro atto criminale perseguibile dalla legge: ho parlato di errore. Le conseguenze di quello che avete fatto diventano per voi, col passar del tempo, assolutamente intollerabili; tentate in qualche modo di trovar sollievo, con mezzi insoliti ma non contrari alla legge né colpevoli.
Tuttavia vi sentite infelice, perché avete perduto la speranza proprio all’inizio della vita: il vostro sole di mezzogiorno è oscurato da un’eclissi che non lo abbandonerà fino al tramonto. Il solo cibo della vostra memoria sono tristi e avvilenti ricordi: vagate qua e là cercando la pace viaggiando, la felicità nel piacere... intendo il piacere sensuale e senza affetti... che annebbia la volontà e spegne il sentimento. Tornate a casa col cuore pesante e l’animo stanco dopo anni di esilio volontario: fate una nuova conoscenza...
quando e dove non importa: trovate in questa persona estranea molte delle buone e luminose qualità che avete cercato per vent’anni senza averle mai incontrate; e sono tutte fresche e intatte, pulite e senza macchia.
Una tale compagnia vivifica e vi dà nuova speranza: vi sembra che i giorni migliori ritornino con aspirazioni più alte, con più puri sentimenti; desiderate ricominciare la vita, impiegare i giorni che vi rimangono in un modo più degno di un essere umano.
Per raggiungere questo scopo, vi credete in diritto di saltare un ostacolo di costume...
un puro impedimento convenzionale che non è santificato dalla vostra coscienza né approvato dal vostro giudizio. Fece una pausa attendendo una risposta: ma che cosa dovevo dire?
Oh, se qualche buono spirito mi avesse suggerito una risposta saggia e soddisfacente!
Vano desiderio!
Il vento da nord bisbigliava nell’edera intorno a me: ma nessun gentile Ariele51 si fece prestare il suo respiro come mezzo di un linguaggio: gli uccelli cantavano sulla cima degli alberi; ma il loro canto, per quanto dolce, era inarticolato.
Di nuovo il signor Rochester mi pose la sua domanda: Quest’uomo vagabondo e peccatore, ma ora pentito e desideroso di pace, è giustificato se sfida l’opinione del mondo per legarsi per sempre a questa gentile, cara, giudiziosa creatura e assicurare la pace del suo animo e un cambiamento nella propria vita?.
Signore, risposi, il riposo del pellegrino o il riscatto del peccatore non dovrebbero dipendere da un essere umano.
Gli uomini e le donne muoiono; i filosofi mancano a volte di saggezza e i cristiani di bontà: se qualcuno che conoscete ha sofferto e sbagliato, guardi più in alto dei suoi simili per trovar la forza di correggersi e la possibilità di emendarsi.
Ma lo strumento... lo strumento! Dio, che opera, stabilisce lo strumento.
Sono stato io per parlare fuor di parabola quell’uomo mondano, corrotto e inquieto, e credo di aver trovato lo strumento della mia salvezza in.... Si interruppe; gli uccelli cantavano sempre e le foglie stormivano leggermente.
Quasi mi meravigliavo che non sospendessero i loro cinguettii e i loro sussurri per ascoltare la rivelazione rimasta in sospeso: ma avrebbero dovuto attendere parecchi minuti...
tanto si protrasse il silenzio. Infine alzai lo sguardo verso di lui che indugiava: mi fissava con ardore. Piccola amica, disse in tono calmo e mutato...
mentre anche il suo volto cambiava, perdendo la sua dolcezza e la gravità, per divenire duro e sarcastico..., voi avete notato la mia tenera inclinazione per la signorina Ingram: non credete che, se la sposassi, potrebbe rigenerarmi in abbondanza?.
Si alzò immediatamente, andò dritto fino all’altra estremità del viale e tornò canticchiando un motivo.
Jane, Jane, disse fermandosi davanti a me, siete pallidissima per queste veglie: non mi maledite per aver disturbato il vostro riposo?.
Maledirvi?
No, signore.
Stringiamoci la mano a conferma di queste parole.
Che dita fredde!
Erano più calde questa notte, quando le ho toccate sulla soglia della stanza misteriosa.
Jane, quando starete alzata di nuovo con me?. Tutte le volte che potrò esservi utile, signore. Per esempio la notte prima del mio matrimonio!
Sono sicuro che non potrò dormire.
Mi promettete di vegliare con me per farmi compagnia?
Con voi potrò parlare del mio amore: perché adesso lo avete visto e lo conoscete.
Sì, signore.
È una donna rara, non è vero, Jane?.
Sì, signore. Una statua...
una vera statua, Jane: grande, bruna, formosa; con dei capelli come devono avere avuto le donne cartaginesi.
Gran Dio!
Dent e Lynn sono nelle scuderie!
Rientrate per quella porticina, attraversando il boschetto.
Me ne andai da una parte e lui se ne andò dall’altra, e lo udii nel cortile dire allegramente: Mason vi ha preceduti tutti, stamane; è partito prima dell’alba: io mi sono alzato alle quattro per salutarlo.
CAPITOLO XXI I presentimenti sono strane cose!
come le simpatie e come i presagi; e le tre cose insieme costituiscono un mistero di cui l’umanità non ha ancora trovato la chiave.
In vita mia non ho mai riso dei presentimenti, perché ne ho avuti io stessa di singolari.
Le simpatie52 credo che esistano e il loro meccanismo va al di là della comprensione umana.
I presagi, per quanto ne sappiamo, possono non essere altro che simpatie fra la natura e l’uomo.
Quando avevo sei anni, una notte udii Bessie Leaven dire a Martha Abbot di avere sognato un bambino e che il sognare bambini era sicuro presagio di sventura per chi li sognava o per i suoi cari.
Queste parole avrebbero potuto sfuggirmi dalla memoria se una circostanza che subito seguì non me le avesse impresse indelebilmente.
Il giorno dopo, Bessie fu chiamata a casa, al letto di morte della sorellina.
Negli ultimi tempi avevo spesso pensato a quelle parole e a quell’episodio, perché, per tutta l’ultima settimana, non c’era stata notte che non mi fossi sognato un bambino: a volte lo cullavo fra le braccia, altre lo facevo saltare sulle ginocchia, altre ancora lo vedevo giocare con le margherite in un prato o immergere le mani nell’acqua.
Una volta il bambino piagnucolava, un’altra rideva: ora si rannicchiava presso di me, ora fuggiva via; ma qualunque fosse il suo umore o il suo aspetto, il sogno mi apparve per sette notti consecutive, non appena mi addormentavo. Non mi piaceva questa ripetizione... questo strano ritorno di un’immagine, e diventavo nervosa quando si avvicinava l’ora di andare a letto.
Ero stata strappata dalla compagnia di questo bambino fantasma la notte di luna in cui avevo udito quell’allucinante grido; e nel pomeriggio del giorno seguente fui chiamata al piano terreno perché, nel salottino della signora Fairfax, qualcuno chiedeva di me.
Entrandovi, trovai ad attendermi un uomo che aveva l’aria di un domestico: era vestito in lutto stretto e sul cappello che teneva in mano c’era una fascia di crespo.
Penso che non vi ricordiate di me, signorina, disse alzandosi al mio ingresso; mi chiamo Leaven: ero cocchiere della signora Reed quando voi vivevate a Gateshead otto o nove anni fa, e sono ancora lì.
Oh, Robert!
Come state?
Vi ricordo benissimo: mi facevate salire ogni tanto sul cavallino baio della signorina Georgiana.
E come sta Bessie?
È vostra moglie, no?.
Sì, signorina: mia moglie sta benissimo, grazie; ci è nato un altro bambino circa due mesi fa adesso ne abbiamo tre e la madre e il bambino stanno benissimo.
E a casa, Robert?.
Sono spiacente di non potervi dare di loro buone notizie, signorina: stanno passando un brutto momento...
un momento molto penoso. Spero che non sia morto nessuno, dissi guardando il suo abito nero.
Abbassò anche lui gli occhi sul crespo del suo cappello e rispose: Il signor John è morto, otto giorni fa, nel suo appartamento di Londra.
Il signor John?.
Sì.
E sua madre come ha superato il colpo?.
Eh, vede, signorina Eyre, non è stata una disgrazia normale: viveva in modo molto disordinato: in questi ultimi tempi si era dato a follie di ogni genere, e ha fatto una brutta fine.
Avevo saputo da Bessie che non si comportava bene.
Comportarsi bene?
Non poteva comportarsi peggio: era andato in rovina fra uomini e donne della peggior specie.
Si era indebitato ed era finito in prigione: sua madre lo aveva tolto di lì due volte, ma appena libero tornava ai suoi vecchi compagni e alle sue abitudini.
Non era un gran cervello, e quei disgraziati con cui viveva lo hanno truffato oltre il credibile.
Venne a Gateshead circa tre settimane fa e voleva che la signora gli desse tutto.
La signora rifiutò: già da tempo il patrimonio si era molto ridotto a causa delle sue stranezze; così se ne andò via, e le prime notizie furono che era morto.
Come sia morto, Dio solo lo sa!...
Dicono che si sia ucciso. Rimasi in silenzio; la notizia era spaventosa.
Robert Leaven concluse: La signora non stava bene negli ultimi tempi: era molto ingrossata, ma non era robusta per questo; e la perdita del denaro e la paura della miseria l’avevano gettata a terra.
La notizia della morte del signor John, e morto in quel modo poi! le giunse troppo all’improvviso: ebbe un colpo. Rimase tre giorni senza parlare; ma martedì scorso parve stare meglio: tentava di dire qualche cosa e faceva cenni a me e a mia moglie e balbettava. Solo ieri mattina, comunque, Bessie capì che stava pronunciando il vostro nome; e alla fine poté mettere insieme le parole: Portate Jane... andate a prendere Jane Eyre: voglio parlarle.
Bessie non era sicura che fosse in sé e sapesse quel che diceva; ma lo riferì alla signorina Reed e alla signorina Georgiana consigliandole di mandare qualcuno a chiamarvi.
Le due signorine dapprima respinsero l’idea; ma la loro madre diveniva sempre più inquieta, e diceva Jane, Jane tante volte, così alla fine acconsentirono.
Ho lasciato ieri Gateshead; e se potete, signorina, vorrei ripartire con voi domattina presto.
Sì, Robert, sarò pronta: mi sembra di dover venire. Lo credo anch’io, signorina.
Bessie disse di esser sicura che non vi sareste rifiutata: ma immagino che dovrete chiedere il permesso, prima di partire.
Sì, e lo chiederò subito; e dopo averlo guidato nella sala della servitù e averlo affidato alle cure della moglie di John e alle attenzioni di John stesso, andai in cerca del signor Rochester.
Non lo trovai in nessun posto; non era nel cortile, né nelle scuderie, né nel parco.
Chiesi alla signora Fairfax se lo avesse visto; credeva che stesse giocando a biliardo con la signorina Ingram.
Mi affrettai verso la sala del biliardo: di lì si udivano i colpi delle boccette e il suono delle voci: il signor Rochester, la signorina Ingram, le due signorine Eshton e i loro cavalieri erano tutti assorti nel giuoco.
Ci voleva un certo coraggio per disturbare una riunione così occupata; la mia commissione, comunque, non poteva essere differita, e quindi mi avvicinai al padrone, che era a fianco della signorina Ingram. Questa si voltò mentre mi avvicinavo, e mi guardò dall’alto in basso: il suo sguardo sembrava domandare: Che vuole questo verme?, e quando dissi a bassa voce: Signor Rochester, fece un gesto come per ordinarmi di andarmene.
Ricordo il suo aspetto in quel momento...
era bellissima e maestosa; indossava un abito da mattino di crespo color azzurro cielo e una leggera sciarpa azzurra era intrecciata con i suoi capelli.
Era tutta eccitata dal giuoco e la sua sdegnata arroganza non attenuava certo l’espressione altera dei lineamenti.
Questa persona vi desidera?, chiese al signor Rochester; egli si voltò per vedere di che persona si trattasse.
Fece una curiosa smorfia, una di quelle sue strane espressioni, gettò giù la stecca e mi seguì fuori della stanza.
Ebbene, Jane?, disse appoggiandosi col dorso alla porta dello studio, che aveva chiuso dietro di sé.
Se non vi spiace, signore, chiedo il permesso di assentarmi per una settimana o due.
Per far che cosa?... Per andar dove?.
Per visitare una signora malata che ha mandato a chiamarmi.
Quale signora?...
Dove abita?. A Gateshead, nella Contea di....
La Contea di...?
Ossia a un centinaio di miglia da qui.
Chi può essere questa signora che manda a chiamar la gente così lontano?.
Il suo nome è Reed, signore...
la signora Reed. Reed di Gateshead?
C’era un Reed di Gateshead, magistrato.
È la sua vedova, signore.
E che cosa avete a che fare con lei?
Come l’avete conosciuta?.
Il signor Reed era mio zio...
fratello di mia madre. Al diavolo!
Non mi avete mai parlato di questo; avete sempre detto di non avere parenti.
Nessuno che vorrebbe riconoscermi, signore.
Il signor Reed è morto, e sua moglie mi ha cacciato via.
Perché?.
Perché ero povera, ero di peso, e non mi voleva bene.
Ma Reed ha lasciato dei figli... dovete avere dei cugini.
Sir George Lynn mi parlava ieri di un Reed di Gateshead che, a quanto pare, è uno dei più gagliardi mascalzoni di Londra; e Ingram ricordava una Georgiana Reed, sempre di Gateshead, che, una stagione o due fa, era stata molto ammirata a Londra per la sua bellezza.
Anche John Reed è morto, signore: si è rovinato e ha rovinato la famiglia; pare che si sia ucciso.
La notizia ha fatto venire un attacco di cuore alla madre.
E che cosa potete fare per lei?
Sciocchezze, Jane!
Non mi passerebbe nemmeno per la testa di far cento miglia per vedere una vecchia signora che magari sarà morta prima del vostro arrivo: inoltre avete detto che vi ha scacciata.
Sì, signore, ma è stato molto tempo fa, e quando le circostanze erano molto diverse; non mi sentirei tranquilla se adesso non esaudissi il suo desiderio.
Quanto tempo starete via?. Il meno possibile. Promettetemi di restare solo una settimana....
Preferirei non far promesse: potrei essere costretta a non mantenerle.
In ogni caso tornerete: per nessuna ragione vi lascerete convincere a rimanere là per sempre.
Oh, no!
Tornerò certamente se tutto andrà bene.
E chi viene con voi?
Non farete cento miglia da sola.
No, signore, ha mandato il suo cocchiere.
È una persona di fiducia?.
Sì, signore, è nella casa da dieci anni.
Il signor Rochester rifletté.
Quando volete partire?.
Domattina presto, signore.
Bene, avrete bisogno di denaro; non potete viaggiare senza denaro, e direi che non ne avete molto: non vi ho ancora dato lo stipendio.
Quanto avete in tutto, Jane?, domandò sorridendo.
Tirai fuori il borsellino; era ben poca cosa.
Cinque scellini, signore.
Mi prese la borsa, ne versò il contenuto sul palmo della mano e rise fra sé divertito.
Tirò fuori subito il portafogli: Ecco, disse porgendomi un biglietto; era da cinquanta sterline, e me ne doveva solo quindici.
Gli dissi che non avevo il resto.
Non voglio il resto; lo sapete.
Prendete il vostro stipendio.
Mi rifiutai di accettare più di quello che mi era dovuto.
Egli dapprima si arrabbiò; poi, come ricordandosi di qualche cosa, disse: Giusto, giusto!
Meglio non darvi tutto adesso. Con cinquanta sterline sareste forse capace di star via tre mesi. Eccone dieci; è abbastanza?.
Sì, signore, ma adesso me ne dovete cinque.
Tornate a prenderle, allora; sono il vostro banchiere per cinque sterline.
Signor Rochester, vorrei parlare di un altro argomento già che ne ho l’occasione.
Un altro argomento?
Sono curioso di conoscerlo.
Voi avete avuto la bontà di informarmi, signore, che presto vi sposerete.
Sì, e allora?.
In questo caso, signore, Adèle dovrebbe andare in collegio: sono sicura che ne riconoscete la necessità.
Per toglierla dai piedi di mia moglie, la quale, altrimenti, potrebbe camminarle sopra senza troppi riguardi.
Quello che suggerite è pieno di buon senso, non c’è dubbio.
Adèle, come dite, deve andare in collegio; e voi, naturalmente, dovrete andarvene dritta...
al diavolo?.
Spero di no, signore; ma dovrò cercarmi una sistemazione in qualche parte. Naturalmente!, gridò con una voce acuta facendo una smorfia comica e innaturale.
Mi guardò per qualche minuto.
E naturalmente pregherete la vecchia signora Reed, o le signorine sue figlie di trovarvi un posto, immagino.
No, signore; non sono con i miei parenti in tali rapporti da poter chiedere loro dei favori...
metterò un annuncio. Andate in cima alle piramidi d’Egitto!, ringhiò. Mettete pure l’annuncio a vostro rischio e pericolo! Avrei dovuto darvi solo una sovrana invece di dieci sterline.
Restituitemi nove sterline, Jane; mi occorrono.
Anche a me, signore, risposi mettendomi le mani e il borsellino dietro la schiena.
Non posso assolutamente fare a meno di questo denaro. Piccola avara!, esclamò, rifiutarmi del denaro!
Datemi cinque sterline, Jane.
Nemmeno cinque scellini, signore, nemmeno cinque pence.
Fatemi vedere il vostro denaro.
No, signore, non mi fido di voi.
Jane!.
Signore.
Promettetemi una cosa.
Vi prometterò tutto quello che crederò di poter mantenere.
Non mettete l’annuncio: e affidate a me l’incarico di trovarvi un posto.
Ve lo troverò quando sarà il momento.
Sarò felice di farlo, signore, se voi, a vostra volta, mi prometterete che io e Adèle saremo in salvo fuori di questa casa prima che vi entri vostra moglie.
Benissimo, benissimo!
Impegno su questo la mia parola.
Allora partite domattina?. Sì, signore, molto presto.
Scenderete in salotto, dopo pranzo?.
No, signore, devo prepararmi per il viaggio.
Dunque dobbiamo dirci addio per un po’ di tempo.
Penso di sì.
E come fa la gente a celebrare gli addii, Jane?
Insegnatemelo; io non sono molto pratico.
Dicono Arrivederci o qualche cosa di simile.
Allora ditelo.
Arrivederci, signor Rochester, per il momento. E io che cosa devo dire?.
Lo stesso, signore, se credete.
Arrivederci, signorina Eyre, per il momento; è tutto?.
Sì.
A mio parere è freddo, laconico e poco amichevole.
Vorrei qualche cosa di diverso, una piccola aggiunta al rito.
Ci potremmo stringere la mano, per esempio; ma no... nemmeno questo sarebbe molto soddisfacente. Dunque non volete far altro che dirmi Arrivederci, Jane?.
È sufficiente, signore: si può mettere lo stesso calore in una sola parola cordiale come in molte.
È probabile; ma un semplice arrivederci è vuoto e freddo.
Per quanto tempo ha intenzione di restare con la schiena contro la porta?, pensavo; io devo cominciare a far le valigie. Suonò la campana del pranzo, ed egli fuggì subito via senza aggiungere parola: non lo vidi più per quel giorno e partii il mattino dopo molto prima che si fosse alzato.
Raggiunsi la portineria di Gateshead verso le cinque del pomeriggio del primo maggio: vi entrai prima di avviarmi verso la casa.
Tutto era lindo e pulito: alle finestre pendevano bianche tendine; il pavimento era senza macchia; la grata del camino, le molle, la paletta e l’attizzatoio brillavano e il fuoco ardeva allegramente.
Bessie era seduta presso il caminetto allattando l’ultimo nato, e il piccolo Robert con la sorella giocavano tranquilli in un angolo.
Dio vi benedica!
Sapevo che sareste venuta!, esclamò la signora Leaven appena entrai.
Sì, Bessie, dissi dopo averla baciata; e spero che non sia troppo tardi.
Come sta la signora Reed? È ancora viva, spero.
Sì, è viva; e più in sé e calma.
Il dottore dice che potrà tirare avanti ancora una settimana o due; ma non crede che possa riprendersi.
Ha fatto il mio nome, ultimamente?.
Parlava di voi ancora stamattina e aspettava con ansia il vostro arrivo: ma adesso dorme, o almeno dormiva dieci minuti fa, quando sono salita in casa.
In genere rimane in una specie di torpore per tutto il pomeriggio, e si sveglia verso le sei o le sette.
Volete restare qui un’oretta, signorina? Poi verrò su con voi.
Robert entrò in quel momento e Bessie, adagiato nella culla il suo bambino addormentato, andò a salutarlo; dopo di che insisté perché mi togliessi il cappello e prendessi un tè; perché diceva che apparivo pallida e stanca.
Fui felice di accettare la sua ospitalità e mi lasciai togliere il mantello da viaggio con la stessa docilità con cui mi facevo svestire da lei quando ero bambina.
I ricordi dei vecchi tempi si affollavano nella mia mente mentre la guardavo darsi da fare: preparava il vassoio del tè con le sue tazze più belle, tagliava il pane e burro, tostava una torta e, frattanto, dava qualche colpetto e qualche spintarella al piccolo Robert o a Jane, proprio come faceva con me allora.
Bessie aveva mantenuto il suo carattere vivace, e un aspetto agile e piacevole.
Quando fu pronto il tè, stavo per avvicinarmi alla tavola; ma lei mi ordinò di non muovermi, con il suo stesso vecchio tono autoritario.
Dovevo essere servita accanto al fuoco, disse; e mi mise davanti un tavolino rotondo con la mia tazza e un piatto di crostini, esattamente come faceva quando mi serviva nella stanza dei bambini qualche ghiottoneria presa per me di soppiatto: sorrisi e obbedii come allora.
Volle sapere se mi trovavo bene a Thornfield Hall, e che tipo era la mia padrona; e quando le dissi che si trattava solo di un padrone, mi chiese se era un uomo simpatico e se mi piaceva.
Le dissi che era piuttosto brutto, ma un vero gentiluomo; che mi trattava affabilmente e che ero contenta.
Poi presi a descriverle l’allegra comitiva che era ospite della casa; Bessie ascoltò con interesse tutti questi particolari: erano proprio le cose che le piacevan di più.
Chiacchierando l’ora passò presto: Bessie mi restituì il cappello ecc., e, insieme, ci avviammo verso la casa. Proprio con lei, circa nove anni prima, ero scesa per quel viale che adesso risalivo. In una buia, nebbiosa e fredda mattina di gennaio, avevo lasciato una casa ostile con il cuore gonfio e disperato... e la sensazione di essere rifiutata e dannata... per cercare un gelido rifugio a Lowood, meta lontana e sconosciuta.
La stessa casa ostile sorgeva ora di nuovo dinanzi a me: il mio futuro era ancora incerto; e avevo ancora un peso sul cuore.
Mi sentivo ancora senza radici; ma avevo raggiunto una maggiore fiducia in me stessa e nelle mie forze e la paura dell’oppressione mi spaventava meno.
Anche la ferita dei torti subiti era adesso completamente risanata, e la fiamma del risentimento spenta.
Andiamo anzitutto nella stanza della colazione, disse Bessie precedendomi in anticamera; le signorine devono essere lì.
Un momento dopo entravo.
Non c’era niente di cambiato, tutto era esattamente come quel mattino in cui ero stata presentata per la prima volta al signor Brocklehurst: lo stesso tappeto su cui lo avevo visto torreggiare copriva ancora il pavimento.
Nel dare un’occhiata alla libreria mi parve di scorgere i due volumi degli Uccelli inglesi del Bewick, al loro vecchio posto nel terzo scaffale, e i Viaggi di Gulliver e le Mille e una notte allineati subito sopra.
Gli oggetti non avevano subito alcun cambiamento, le persone erano mutate e quasi irriconoscibili. Due giovani signore mi apparvero; una molto alta, quasi come la signorina Ingram...
ma magra e con un volto giallastro dall’espressione severa.
Nell’insieme vi era qualche cosa di ascetico; l’estrema semplicità di un abito dritto di lana nera con un colletto di lino inamidato, i capelli tirati sulle tempie e un ornamento monastico costituito da una collana di grani d’ebano con un crocifisso accentuavano questo aspetto.
Fui certa che era Eliza, sebbene non ritrovassi quasi nessuna somiglianza tra quel volto lungo e scolorito e quello di un tempo.
L’altra era certamente Georgiana: ma non la Georgiana che ricordavo, la snella ed eterea fanciulla di undici anni.
Questa era una donna fiorente, molto formosa, bella come una bambola di cera, con lineamenti attraenti e regolari, languidi occhi azzurri e capelli biondi e ricciuti.
Anche lei era vestita di nero; ma il suo abito era così diverso da quello della sorella, così ricco ed elegante, da apparire frivolo quanto l’altro austero.
Tutte e due avevano qualcosa della loro madre, ma una sola, la maggiore, pallida e magra, aveva gli stessi occhi di cristallo giallo; la minore, esuberante e florida, la stessa linea della mascella e del mento...
forse un po’ addolcita, ma che dava tuttavia un’indescrivibile durezza al suo volto, per altro sensuale e paffuto. Tutte e due, quando entrai, si alzarono per accogliermi, e tutte e due mi chiamarono signorina Eyre.
Eliza mi salutò brevemente con tono asciutto, senza un sorriso; poi tornò a sedersi, fissò gli occhi sul fuoco e parve dimenticarsi di me.
Georgiana aggiunse al suo Come state?
alcuni luoghi comuni sul mio viaggio, sul tempo e così via, pronunciati con un tono strascicato e accompagnati da vari sguardi per traverso che mi squadravano da capo a piedi.
Osservò le pieghe della mia semplice pelliccia di merino, indugiando sulle modeste guarnizioni del mio cappello campagnolo. Le donne hanno un particolare modo per farvi capire che vi considerano una cafona senza pronunciar parola.
Una certa freddezza nello sguardo e nei modi, una certa sufficienza nel parlare esprimono pienamente i loro sentimenti in proposito senza che esse debbano compromettersi con qualche esplicita scortesia.
Comunque uno scherno, palese o camuffato che fosse, non aveva più su di me il potere che aveva un tempo: mentre me ne stavo seduta fra le mie cugine, ero sorpresa nell’accorgermi di quanto mi sentissi a mio agio sotto la completa indifferenza dell’una e le quasi sarcastiche attenzioni dell’altra...
Eliza non mi umiliava, né mi turbava Georgiana.
Il fatto è che avevo altre cose a cui pensare; negli ultimi pochi mesi si erano agitati in me sentimenti molto più forti di quelli che esse potevano ispirarmi... pene e piaceri molto più acuti e sottili di quelli che esse potevano infliggermi o concedermi... così che il loro atteggiamento non mi faceva né caldo né freddo. Come sta la signora Reed?, chiesi subito guardando con calma Georgiana, che parve offendersi per quella domanda diretta, quasi mi fossi presa troppa libertà.
La signora Reed?
Ah!
intendete mammina; sta molto male: non so se potrete vederla stasera.
Vi sarei molto obbligata, dissi, se voleste salir di sopra e avvertirla che sono arrivata.
Georgiana fece quasi un sobbalzo e sgranò i suoi occhi azzurri.
So, aggiunsi, che voleva vedermi, e non vorrei tardare a esaudirla più di quello che non sia assolutamente necessario.
La mammina non ama essere disturbata di sera, notò Eliza.
Mi alzai senz’altro, mi tolsi tranquillamente il cappello e i guanti, senza essere stata invitata a farlo, e dissi che sarei andata da Bessie che pensavo fosse in cucina per pregarla di accertarsi se la signora Reed era disposta a ricevermi quella sera stessa.
Andai, trovai Bessie, le diedi l’incarico e provvidi a prendere ulteriori misure.
Un tempo ero solita ritrarmi davanti all’arroganza: un anno prima, se fossi stata ricevuta come lo ero stata quel giorno, avrei deciso di lasciare Gateshead il mattino dopo; ma adesso mi appariva d’un tratto evidente che sarebbe stata una sciocchezza.
Avevo fatto un viaggio di cento miglia per vedere mia zia, e dovevo rimanere con lei finché non si fosse sentita meglio... o fosse morta: quanto all’orgoglio o alla stupidità delle sue figlie, dovevo metterli da parte e non esserne schiava.
Mi rivolsi dunque alla governante; le chiesi di indicarmi una camera, le dissi che sarei probabilmente rimasta ospite per una settimana o due, feci portare nella mia camera il mio baule e salii io stessa in camera.
Incontrai Bessie sul pianerottolo. La signora è sveglia, disse; l’ho avvertita che siete qui: andate a vedere se vi riconosce. Non avevo bisogno di essere guidata in quella camera così nota, in cui, un tempo, ero stata chiamata tante volte per ricevere sgridate o castighi. Mi affrettai precedendo Bessie; aprii piano la porta: sul tavolo c’era una luce velata, perché stava facendosi buio.
C’era lo stesso grande letto a quattro colonne con tendaggi color ambra; il tavolo da toeletta, la poltrona, il panchetto sul quale cento volte ero stata condannata a inginocchiarmi e chieder perdono di colpe non commesse.
Guardai un certo angolo lì vicino, quasi aspettandomi di vedere la sottile e temuta sagoma di una bacchetta, in genere nascosta lì in attesa di saltar fuori come un diavoletto e colpire le mie mani tremanti o il collo contratto.
Mi avvicinai al letto; aprii le tende e mi curvai sulla pila dei cuscini.
Ricordavo bene il volto della signora Reed, e cercai con ansia l’immagine familiare.
È una fortuna che il tempo soffochi gli slanci della vendetta e faccia tacere i suggerimenti della rabbia e del rancore.
Avevo lasciato questa donna col cuore pieno di odio e di amarezza, e tornavo adesso a lei senza altra emozione che una sorta di pietà per le sue grandi sofferenze e un gran desiderio di dimenticare e perdonare ogni offesa...
di riconciliarmi e stringerle amichevolmente la mano.
Il volto conosciuto era lì: severo e duro come sempre...
con quel particolare sguardo che nulla poteva addolcire e quelle sopracciglia un poco sollevate, imperiose, autoritarie. Quante volte quel viso si era abbassato su di me, pieno di minaccia e di odio! e come rivivevano nel mio ricordo i terrori infantili mentre ne seguivo le dure linee.
Tuttavia mi chinai e la baciai: lei mi guardò.
È Jane Eyre?, chiese.
Sì, zia Reed.
Come state, cara zia?.
Una volta avevo giurato che non l’avrei più chiamata zia; pensai che non era peccato dimenticare e rompere adesso quel giuramento.
Le mie dita si erano strette intorno alla sua mano che giaceva fuori delle lenzuola: se lei avesse premuto affettuosamente la mia, avrei provato in quel momento un vero piacere.
Ma i caratteri freddi non si mitigano così presto, né le antipatie naturali si possono così facilmente sradicare. La signora Reed ritrasse la mano e, distogliendo la faccia da me, osservò che faceva caldo.
Mi diede una nuova occhiata, così gelida da farmi capire subito che la sua opinione su di me... i suoi sentimenti a mio riguardo...
erano immutati e immutabili.
Capii dai suoi occhi di pietra chiusi a ogni tenerezza, incapaci di lacrime che era decisa a considerarmi cattiva fino all’ultimo; perché credermi buona non le avrebbe dato alcun piacere generoso: solo un senso di umiliazione.
Provai dapprima pena e poi rabbia; infine decisi di esserle superiore... di dominarla a dispetto della sua natura e della sua volontà. Mi erano salite le lacrime agli occhi, come da bambina: le cacciai indietro decisa.
Portai una sedia al capo del letto: mi sedetti e mi chinai sul guanciale.
Mi avete mandato a chiamare, dissi, e sono qui; ed è mia intenzione di restare finché non vi sarete ristabilita.
Oh, naturalmente!
Avete visto le mie figlie?.
Sì.
Bene, potete dir loro che io desidero che rimaniate finché potrò comunicarvi alcune cose che vi riguardano e che ho in mente: stasera è troppo tardi, e non riesco a ricordarle.
Ma c’era qualche cosa che desideravo dirvi... lasciatemi pensare....
Lo sguardo incerto e il suo modo di parlare mi dicevano quale sfacelo era avvenuto nel suo fisico un tempo così forte. Voltandosi irrequieta, si avvolse nella coperta; il mio gomito, posato su di un angolo della trapunta, la teneva ferma: subito si irritò. Tiratevi su!, disse; non trattenete le coperte.
Siete Jane Eyre?.
Sono Jane Eyre.
Ho avuto più crucci con questa bambina che non si possa credere. Che peso è stato sentirmela sulle braccia...
e che fastidio mi ha dato, giorno per giorno e ora per ora, con il suo carattere incomprensibile, i suoi improvvisi cambiamenti di umore e quel suo continuo, innaturale stare a osservare i movimenti degli altri!
Una volta mi ha parlato come una pazza, o come un demonio...
nessun bambino ha mai avuto le sue parole o il suo aspetto; sono stata felice di sbarazzarmene.
Che cosa hanno fatto di lei a Lowood? Ci fu un’epidemia e molte allieve morirono. Lei però non morì: ma io dissi che era morta... desideravo che fosse morta. Uno strano desiderio, signora Reed; perché la odiate così?.
Ho sempre detestato sua madre; era l’unica sorella di mio marito e l’essere che lui amava di più: si oppose alla famiglia, quando la scacciarono per quel suo miserabile matrimonio; e quando giunse la notizia della sua morte, pianse come uno sciocco.
Volle mandare a prendere la bambina; sebbene io cercassi di indurlo a metterla, piuttosto, a balia pagando per il suo mantenimento.
La odiai la prima volta che la vidi... una creatura malaticcia, piagnucolosa e senza nerbo, capace di piangere nella sua culla per tutta la notte...
e non piangeva energicamente, come qualsiasi altro bambino, ma vagiva e mugolava.
Reed aveva pietà di lei e si era abituato a cullarla e vezzeggiarla come se fosse stata una sua figlia: anzi, ancora di più che non avesse vezzeggiato i suoi figli quando avevano quell’età.
Avrebbe voluto che i miei figli facessero amicizia con quella piccola mendicante; ma i miei tesori non potevano soffrirla, e lui si irritava con loro quando le dimostravano la loro antipatia.
Durante la sua ultima malattia la volle continuamente di fianco a sé; e un’ora prima di morire mi costrinse a giurare di allevarla.
Avrei preferito che mi fosse stato affidato un povero bastardo preso da un ospizio: ma lui era un debole, debole per natura.
John non assomiglia a suo padre e ne sono felice: John assomiglia a me e ai miei fratelli...
è un vero Gibson.
Oh, vorrei che smettesse di tormentarmi con quelle sue lettere che chiedono denaro.
Non ho più denaro da dargli: stiamo diventando poveri. Devo licenziare metà della servitù e chiudere una parte della casa o lasciarla andare.
Non riesco a rassegnarmi a questo... e tuttavia come possiamo andare avanti? Due terzi delle mie rendite servono a pagare gli interessi delle ipoteche. John giuoca terribilmente, e perde sempre... povero ragazzo!
È circondato da imbroglioni: John è caduto in basso e si è degradato...
i suoi sguardi fanno paura... quando lo vedo mi vergogno di lui. Si andava eccitando.
Penso che adesso sarà meglio che la lasci, dissi a Bessie che stava all’altro lato del letto.
Forse sì, signorina: ma spesso parla così verso sera... al mattino è più calma.
Mi alzai.
Fermatevi!, esclamò la signora Reed, c’è un’altra cosa che voglio dire. Mi minaccia...
mi minaccia continuamente di uccidersi o di uccidermi: e ogni tanto sogno di vederlo disteso con una gran ferita alla gola o con la faccia gonfia e livida.
Sono in una situazione incredibile: ho gravi pensieri.
Che cosa bisogna fare?
Dove trovare denaro?.
Bessie tentò allora di convincerla a prendere un calmante: e ci riuscì con difficoltà.
Subito dopo la signora Reed divenne più tranquilla e cadde in uno stato di assopimento.
Allora la lasciai.
Passarono più di dieci giorni prima che avessi ancora un colloquio con lei.
Alternava di continuo il delirio e il sopore; e il medico vietava tutto ciò che potesse eccitarla dolorosamente.
Frattanto mi barcamenavo come meglio potevo con Georgiana ed Eliza.
Dapprima furono davvero molto fredde.
Eliza se ne stava seduta quasi tutto il giorno cucendo, leggendo o scrivendo, e rivolgeva appena qualche parola a me o alla sorella.
Georgiana diceva sciocchezze per ore al suo canarino senza occuparsi di me. Ma io ero decisa a non farmi vedere inattiva e annoiata.
Avevo portato con me il mio materiale da disegno, e questo mi serviva per entrambi gli scopi.
Munita di una scatola di matite e di qualche foglio di carta, mi sedevo lontano da loro, presso la finestra, e schizzavo disegni di fantasia, che rappresentavano qualsiasi scena prendesse momentaneamente forma nel sempre volubile caleidoscopio della mia mente: un lembo di mare fra due scogli; una nave profilata sul disco della luna nascente; un cespuglio di canne e di piante palustri e la testa di una naiade coronata di fiori di loto che sorgeva su di essi; un elfo seduto sull’orlo di un nido di passero sotto una ghirlanda di biancospini.
Un mattino schizzai un volto: non sapevo e non mi curavo di sapere che tipo di volto mi sarebbe venuto.
Presi una morbida matita nera, ne smussai la punta per renderla più larga e cominciai a lavorare.
In breve avevo tracciato sulla carta una fronte ampia e sporgente, i contorni di un volto quadrato: questo insieme mi piacque; e le mie dita si misero attivamente a riempirlo con i lineamenti.
Sotto quella fronte dovevano essere tracciate delle sopracciglia ben marcate; seguiva naturalmente un naso solidamente modellato, dal profilo dritto e le narici piene; poi una bocca nobile e non piccola; un mento forte, con una netta fenditura nel mezzo: ovviamente erano necessarie delle basette nere e capelli neri ricci sulle tempie e ondulati sulla fronte.
E adesso gli occhi: li avevo lasciati per ultimi perché richiedevano il lavoro più accurato.
Li feci grandi e ben disegnati, con le ciglia lunghe e piene d’ombra; le pupille anche esse grandi e vellutate.
Dio mio!
non sono come devono essere, pensai guardando il risultato, ci vuole più energia e più vita; e incupii le ombre affinché le luci apparissero più evidenti...
qualche tocco felice assicurò il successo.
Adesso avevo sott’occhio un volto amico; e che m’importava se le due signorine mi si mostravano ostili. Lo guardai e sorrisi a quella somiglianza parlante: ero tutta assorta e soddisfatta. È un ritratto di qualcuno che conoscete?, domandò Eliza che si era avvicinata a me senza che me ne accorgessi.
Risposi che era solo un volto di fantasia e mi affrettai a nasconderlo sotto gli altri fogli.
Naturalmente mentivo: in realtà era un’immagine fedele del signor Rochester. Ma che cosa poteva importare a lei o a qualsiasi altro fuori di me?
Anche Georgiana si avvicinò per guardare.
Le piacquero molto gli altri schizzi, ma definì il ritratto un uomo brutto.
Tutte e due sembravano stupite della mia abilità.
Mi offrii di ritrarle, ed entrambe posarono a turno per un profilo a matita.
Poi Georgiana mi mostrò il suo album.
Le promisi di regalarle un acquarello: e questo la mise subito di buon umore.
Mi propose una passeggiata nel parco.
Prima che fossero trascorse un paio di ore eravamo immerse in una conversazione confidenziale: lei mi gratificò di una descrizione del brillante inverno da lei passato a Londra due stagioni prima, dell’ammirazione che aveva suscitato, delle attenzioni che aveva ricevuto; ed ebbe anche alcuni accenni alla nobile conquista che aveva fatto.
Nel corso del pomeriggio e della sera questi accenni si ampliarono: vennero riferite varie dolci conversazioni e rappresentate scene sentimentali; insomma improvvisò per me quel giorno un intero romanzo di vita mondana.
Queste confidenze si rinnovarono giorno per giorno: si aggiravano sempre sullo stesso tema: lei stessa, i suoi amori e le sue pene.
È strano che nemmeno una volta accennasse alla malattia della madre, alla morte del fratello, o al difficile momento che la famiglia stava attraversando e a quello che sarebbe successo.
La sua mente sembrava tutta presa dai ricordi di una passata allegria e dai futuri divertimenti.
Trascorreva ogni giorno non più di cinque minuti nella stanza della madre.
Eliza continuava a parlar poco; evidentemente non aveva tempo per chiacchierare.
Non ho mai visto una persona più affaccendata di lei; e tuttavia era difficile dire che cosa facesse: o meglio scoprire qualche risultato della sua attività.
Si serviva della sveglia per alzarsi presto.
Ignoro quel che faceva prima di colazione, ma in seguito divideva regolarmente il suo tempo e a ogni ora era dedicato un suo particolare compito.
Per tre volte al giorno studiava un libretto che scoprii essere il Rituale della Chiesa Anglicana.
Le chiesi una volta che cosa l’attraesse di più in quel volume, e mi rispose La Rubrica.53 Dedicava tre ore a ricamare con filo d’oro la bordura di un quadrato di stoffa cremisi, grande come un tappeto.
Rispondendo alla mia domanda sull’uso a cui era destinato, mi informò che serviva a coprire l’altare di una nuova chiesa, costruita recentemente presso Gateshead. Due ore erano consacrate al suo diario; due a lavorare da sola nell’orto, e una a fare i conti.
Sembrava che non sentisse il bisogno di stare in compagnia né di chiacchierare.
Penso che a suo modo fosse felice: questo ritmo monotono le era sufficiente; e guai se qualcosa veniva a turbare quella sua regolarità da meccanismo.
Una sera in cui sembrava più disposta del solito a parlare, mi disse che la condotta di John e la rovina che minacciava la famiglia le avevano procurato un profondo dispiacere; ma adesso, diceva, aveva riordinato i suoi pensieri e preso una decisione.
Aveva messo al sicuro il suo patrimonio personale; e quando sua madre fosse morta, poiché era del tutto improbabile, notò tranquillamente, che potesse rimettersi o tirare avanti a lungo, avrebbe attuato un progetto che accarezzava da tempo: cercarsi un ritiro dove le sue abitudini metodiche sarebbero state per sempre al riparo da qualsiasi interferenza, e porre una solida barriera fra sé e le vanità del mondo.
Le chiesi se Georgiana l’avrebbe accompagnata.
No certo.
Georgiana e lei non avevano nulla in comune né lo avevano mai avuto.
Per nessuna ragione si sarebbe tirata dietro sua sorella.
Georgiana avrebbe preso la sua strada; e lei, Eliza, la sua.
Georgiana, quando non alleggeriva su di me il suo cuore, passava la maggior parte del tempo sdraiata sul sofà affliggendosi per la tristezza della casa ed esprimendo a non finire il desiderio che sua zia Gibson la invitasse a Londra.
Sarebbe stato molto meglio, diceva, se la zia l’avesse tolta di lì per un mese o due finché tutto fosse finito.
Non domandai cosa intendesse per tutto fosse finito, ma suppongo si riferisse all’atteso decesso della madre e al triste seguito dei riti funebri.
Eliza, in genere, non badava affatto all’indolenza e alle lamentele della sorella, era come se quella creatura pigra e piagnucolosa per lei non esistesse.
Un giorno, però, dopo aver chiuso il libro dei conti e prima di iniziare il ricamo, l’aggredì in questo modo: Georgiana, sono sicura che non esiste sulla terra un essere più inutile e inconcludente di te.
Non hai nemmeno il diritto di stare al mondo perché non fai alcun uso della tua vita.
Invece di vivere per te stessa, in te stessa e con te stessa, come dovrebbe fare ogni essere ragionevole, tu cerchi solo di agganciare la tua debolezza alla forza di qualche altra persona: e se non trovi qualcuno o qualcuna che voglia prendersi la responsabilità di un essere grasso, gonfio, debole e inutile come sei tu, gridi di sentirti maltrattata, trascurata e infelice.
Per te l’esistenza deve essere un continuo svago altrimenti il mondo è una prigione: devi essere ammirata, corteggiata, adulata... devi avere attorno musica, balli, società... se no intristisci da morirne. Non hai abbastanza criterio per stabilire un sistema di vita che ti renda indipendente da ogni forza e da ogni volontà che non siano le tue? Prendi la tua giornata, dividila in sezioni, assegna a ogni sezione un suo compito: non lasciare inoccupati nemmeno i quarti d’ora, i dieci minuti, i cinque minuti...
riempili tutti; fa’ ogni cosa al momento giusto con metodo e con rigorosa regolarità.
La tua giornata sarà finita prima ancora che ti sia accorta che è cominciata; e tu non dovrai dir grazie a nessuno per averti aiutato a trascorrere un solo istante vuoto: non avrai avuto bisogno di cercare la compagnia, la conversazione, la simpatia, la sopportazione di alcuno; in una parola avrai vissuto come un essere indipendente dovrebbe vivere.
Accetta questo consiglio: il primo e l’ultimo che ti do; non avrai più bisogno né di me né di alcun altro, accada quel che può accadere. Non seguirlo, continua come hai fatto finora, lamentandoti, frignando e oziando, e sopporterai le conseguenze della tua stupidità, per quanto disgraziate e intollerabili possano essere.
Ti parlo chiaro e ascoltami, perché non ti ripeterò una seconda volta quello che sto per dirti, ma agirò decisamente in conseguenza.
Dopo la morte di nostra madre, io mi laverò le mani di te: dal giorno in cui la sua bara sarà portata nella tomba della chiesa di Gateshead, tu e io ci separeremo come se non ci fossimo mai conosciute.
Non devi credere che, per il fatto di nascere dagli stessi genitori, io sia disposta a sopportare il peso di una tua benché minima pretesa; posso dirti questo: se l’intera razza umana, eccetto noi due, fosse spazzata via e noi restassimo sole sulla faccia della terra, io ti lascerei nel vecchio mondo e me ne andrei nel nuovo.
Strinse le labbra.
Avresti potuto risparmiarti il fastidio di propinarmi questa predica, rispose Georgiana.
Tutti sanno che sei l’essere più egoista e senza cuore che esista; e io conosco l’ostilità che nutri verso di me: ne ho avuta una prova nel tiro che mi hai giocato nel caso di Lord Edwin Vere: non potevi sopportare che mi elevassi sopra di te, che avessi un titolo, che fossi ricevuta in ambienti dove tu non oseresti mostrar la faccia, e così hai fatto la spia e hai rovinato per sempre il mio avvenire.
Georgiana tirò fuori il fazzoletto e si soffiò il naso per un’ora; Eliza rimase fredda, impassibile, e continuò a lavorare indefessa.
I sentimenti schietti e generosi sono tenuti in poco conto da alcuni, ma qui vi erano due caratteri, l’uno, insopportabilmente acido, l’altro grettamente sciocco per mancanza di essi. Il sentimento senza la ragione è davvero una bevanda annacquata; ma la ragione non temperata dal sentimento è un boccone troppo amaro e duro perché l’uomo lo possa inghiottire.
Era un pomeriggio di pioggia e di vento: Georgiana si era addormentata sul divano mentre leggeva un romanzo; Eliza era andata ad assistere a una funzione nella nuova chiesa...
perché in materia di religione era una rigida formalista: non c’era cattivo tempo che le impedisse di adempiere puntualmente quelli che considerava i suoi doveri religiosi: col sole o con la pioggia andava in chiesa tre volte ogni domenica e, negli altri giorni della settimana, ogni volta che vi erano funzioni.
Pensai di salir di sopra a vedere come andasse la malata, che giaceva quasi sempre sola: perfino la servitù le prestava attenzione solo ogni tanto; l’infermiera che era stata assunta, non avendo nessuna sorveglianza, filava via appena poteva.
Bessie era fedele; ma doveva pensare alla sua famiglia e poteva venire qui solo saltuariamente.
Come mi aspettavo non trovai nessuno in camera dell’inferma: l’infermiera non c’era; giaceva immobile e apparentemente assopita; il suo volto livido era affondato nei cuscini; il fuoco stava morendo nella griglia.
Rinnovai il carbone, riordinai le coperte, la guardai un momento anche se ora non poteva vedermi e poi mi avvicinai alla finestra.
La pioggia batteva forte contro i vetri, il vento soffiava tempestoso. Ecco qualcuno, pensavo, che presto sarà al di fuori della lotta degli elementi terreni. E questo spirito che combatte per lasciare i suoi legami materiali, dove volerà quando sarà finalmente liberato?. Meditando sul grande mistero, pensai a Helen Burns, ricordai le sue ultime parole... la sua fede... la sua dottrina sull’eguaglianza di tutte le anime disincarnate.
Risentivo la sua voce, così viva nel ricordo...
rievocavo il suo volto pallido e spirituale, i suoi lineamenti consumati, il suo sguardo sublime mentre giaceva nel suo tranquillo letto di morte e mi sussurrava la sua ansia di tornare nel seno del Padre divino...
quando dietro le mie spalle una flebile voce mormorò dal letto: Chi c’è?. Sapevo che la signora Reed non parlava da giorni: si stava riprendendo?
Mi avvicinai a lei.
Sono io, zia Reed.
Chi...
io?, fu la risposta.
Chi siete?, e mi guardava con meraviglia e una sorta di apprensione, ma non delirando.
Voi siete un’estranea per me...
Dov’è Bessie?. È in portineria, zia. Zia, ripeté.
Chi mi chiama zia? Voi non siete una Gibson; e tuttavia vi conosco... questo volto, questi occhi e questa fronte mi sono familiari; voi assomigliate... sì, assomigliate a Jane Eyre!.
Non risposi; temevo di procurarle un colpo troppo forte dichiarando chi ero.
Sì, continuò, ho paura di sbagliarmi: i miei pensieri mi ingannano.
Desideravo vedere Jane Eyre e mi immagino somiglianze dove non esistono: inoltre, in otto anni deve essere molto cambiata.
Allora l’assicurai dolcemente di essere la persona che lei supponeva e desiderava che fossi: e, vedendo che mi capiva e che era in sé, le spiegai che Bessie aveva mandato suo marito a prendermi a Thornfield.
Sono molto malata, lo so, continuò poco dopo.
Qualche minuto fa ho tentato di voltarmi e mi sono accorta di non potermi muovere.
È bene che sollevi il mio spirito prima di morire: ciò che ci sembra non abbia alcun valore quando stiamo bene di salute, ci opprime in momenti come sono quelli che sto vivendo io adesso.
È lì l’infermiera?
O nella stanza c’è qualcun altro?.
La assicurai che eravamo sole.
Bene, due volte ti ho fatto un torto di cui adesso mi pento.
La prima fu quando venni meno al giuramento fatto a mio marito di allevarti come una figlia; l’altra..., si interruppe.
Dopo tutto non ha grande importanza, forse, mormorò fra sé; e poi posso guarire; umiliarmi così davanti a lei è penoso.
Fece uno sforzo per muoversi, ma non vi riuscì; l’espressione del suo volto mutò; come se avvertisse nel profondo di sé...
forse il presentimento degli ultimi momenti. Ebbene, bisogna finirla. L’eternità è davanti a me; è meglio che glielo dica...
Va’ al mio armadio, aprilo e prendi la lettera che vi troverai.
Obbedii.
Leggi la lettera, disse.
Era breve e così concepita: Signora, vorreste avere la bontà di farmi avere l’indirizzo di mia nipote, Jane Eyre, e di dirmi come sta?
È mia intenzione di scriverle fra breve e invitarla a venire da me a Madera.
La Provvidenza ha benedetto i miei sforzi per assicurarmi l’agiatezza; e, poiché sono scapolo e senza figli, desidero adottarla finché vivo e, alla mia morte, lasciarle per testamento tutto quello che potrò lasciare.
Sono, signora ecc. ecc. John Eyre, Madera.
Aveva la data di tre anni prima.
Perché non ne ho avuto alcuna notizia?, chiesi.
Perché ti detestavo troppo a fondo e inesorabilmente per tenderti la mano e aiutarti a raggiungere il benessere. Non potevo dimenticare la tua condotta verso di me, Jane...
la furia con cui una volta ti sei rivoltata contro di me; il tono con cui hai affermato di odiarmi più di ogni altra persona al mondo; lo sguardo e la voce, così diversi da quelli di un bambino, con cui dichiarasti che il solo pensiero di me ti faceva star male e che io ti avevo trattata con infame crudeltà.
Non potevo dimenticare quello che ho sentito quando hai sfogato tutto il veleno della tua anima: ho avuto paura come se un animale colpito o ferito si fosse rivolto a me con occhi umani e mi avesse maledetto con voce di uomo...
Portami dell’acqua! Oh, fa’ in fretta.
Cara signora Reed, le dissi nel porgerle da bere, non pensate più a tutto questo, dimenticatelo.
Perdonatemi quello sfogo; allora ero una bambina; da quel giorno son trascorsi otto o nove anni.
Non fece alcuna attenzione a quello che dicevo; ma quando ebbe bevuto l’acqua tirò il fiato e continuò così: Ti dico che non riuscii a dimenticarlo; e mi vendicai: perché non potevo tollerare che tu fossi adottata da tuo zio e posta in una condizione di agio e di benessere.
Gli scrissi; gli dissi di essere spiacente di dargli un dolore, ma che Jane Eyre era morta: morta di tifo a Lowood.
Adesso fa’ quello che vuoi: scrivi e smentisci la mia affermazione... svela le mie bugie quando ti pare.
Credo che tu sia nata per tormentarmi: la mia ultima ora è lacerata dal ricordo di un fatto che, se non fosse stato per te, non avrei mai osato commettere. Se solo poteste non pensarci più, zia, e considerarmi con bontà e indulgenza....
Hai un pessimo carattere, disse, e ancor oggi mi è impossibile comprenderlo: non riesco a capire come tu abbia potuto essere paziente e docile per nove anni, ed esplodere nel decimo con tanta passione e violenza.
Il mio carattere non è così cattivo come pensate: sono impulsiva ma non vendicativa.
Molte volte, quando ero piccola, sarei stata felice di potervi amare, se me lo aveste permesso; e vorrei proprio riconciliarmi con voi, adesso; datemi un bacio, zia.
Avvicinai la guancia alle sue labbra: non volle toccarla.
Disse che la opprimevo chinandomi sul letto, e di nuovo mi chiese dell’acqua.
Nel riadagiarla poiché l’avevo alzata sostenendola col braccio mentre beveva misi la mia sulla sua mano fredda e viscida: a quel contatto le sue deboli dita si ritrassero...
gli occhi vitrei evitarono il mio sguardo.
Amatemi o odiatemi come volete, allora, dissi alla fine, io vi perdono: completamente e in piena libertà chiedete adesso quello di Dio e state in pace.
Povera donna! Era troppo tardi per lei fare adesso uno sforzo per mutare la sua abituale disposizione d’animo: in vita mi aveva sempre odiato... e doveva continuare a odiarmi morendo. Entrò l’infermiera seguita da Bessie.
Attesi ancora una mezz’ora sperando di vedere qualche segno di amicizia: ma non ci fu.
La signora Reed andava rapidamente ricadendo nel torpore, e la sua mente non si riprese più.
Alle dodici di quella notte morì.
Né io, né nessuna delle sue figlie eravamo presenti per chiuderle gli occhi.
Ci annunciarono il mattino dopo che tutto era finito. E nel frattempo era stata già composta.
Eliza e io salimmo a vederla: Georgiana, che era scoppiata in un gran pianto, disse che non osava venire.
Sarah Reed, un tempo così forte e vitale, era distesa lì, rigida e ferma: sui suoi occhi di pietra erano calate le fredde palpebre; la sua fronte e i suoi lineamenti duri mantenevano ancora l’impronta del suo animo inesorabile.
Quella salma era per me qualche cosa di strano e di solenne.
La guardai con tristezza e con pena; non mi ispirava nulla di tenero, nulla di dolce, nessuna pietà o speranza, nessuna mitezza; solo un’acuta angoscia per quello che lei aveva sofferto...
non per quello che io avevo perduto... e m’invase uno sgomento cupo e senza lacrime dinanzi all’orrore di una simile morte. Eliza contemplò calma sua madre.
Dopo qualche minuto di silenzio osservò: Con la sua costituzione, avrebbe potuto vivere fino a tarda vecchiaia: i dolori le hanno accorciato la vita.
Poi una smorfia le contrasse per un attimo la bocca. Quindi si volse e lasciò la stanza; io la seguii. Nessuna di noi aveva versato una lacrima.
CAPITOLO XXII Il signor Rochester mi aveva concesso un’assenza di una sola settimana; tuttavia passò un mese prima che lasciassi Gateshead. Avrei voluto fare ritorno subito dopo il funerale, ma Georgiana mi pregò di rimanere finché non fosse partita per Londra, dove era stata finalmente invitata da suo zio, il signor Gibson. Costui era venuto per i funerali della sorella e a sistemare gli affari di famiglia.
Georgiana disse che aveva paura di restar sola con Eliza: da lei non poteva avere né solidarietà nel dolore, né sostegno nei suoi terrori, né aiuto nei suoi preparativi; così sopportai come potei le sue lagne infantili ed egoistiche e feci del mio meglio per cucire le sue cose e mettere in valigia i suoi vestiti.
A dire il vero, mentre io lavoravo lei non faceva niente; pensavo: Se tu e io dovessimo vivere sempre insieme, cara cugina, dovremmo mettere tutto su altre basi.
Io non mi rassegnerei supinamente a essere quella che accetta tutto; ti assegnerei una tua parte di lavoro e dovresti compierlo o lasciarlo incompiuto; e pretenderei anche che ti tenessi per te buona parte di quei tuoi strascicati e poco sinceri piagnistei.
Consento a essere così paziente e remissiva solo perché i nostri rapporti sono del tutto provvisori e avvengono in occasione di un lutto.
Finalmente vidi Georgiana andarsene; ma adesso fu la volta di Eliza di chiedermi di restare un’altra settimana.
Mi disse che quei progetti di cui mi aveva parlato richiedevano tutto il suo tempo e la sua attenzione; stava per partire per qualche destinazione sconosciuta e rimaneva per tutto il giorno nella sua stanza, con la porta chiusa a chiave, a riempir bauli, vuotar cassetti, bruciar carte e senza voler comunicare con alcuno.
Mi pregava di badare alla casa, ricevere i visitatori e rispondere alle lettere di condoglianza.
Un mattino mi annunciò che ero libera.
E, aggiunse, vi sono obbligata per i vostri preziosi servigi e la vostra discrezione.
C’è molta differenza tra vivere con una persona come voi e una come Georgiana: voi eseguite il vostro dovere nella vita senza essere di peso ad alcuno.
Domani, continuò, partirò per il continente. Mi stabilirò in una casa religiosa presso Lilla...
diciamo pure un convento; là starò tranquilla e non avrò fastidi.
Mi dedicherò per un certo tempo a studiare attentamente i dogmi della Chiesa cattolica romana e il loro sistema: se troverò, come in parte già credo, che siano i migliori per assicurare in tutto l’ordine e il decoro, abbraccerò la dottrina di Roma e probabilmente mi farò suora.
Non fui sorpresa da questa decisione né tentai di dissuaderla. La vocazione è la tua strada, pensai, e ti può giovar molto.
Quando ci separammo disse: Addio, cugina Jane Eyre; vi auguro ogni bene: non mancate di giudizio.
Risposi: Nemmeno voi mancate di giudizio, cugina Eliza; ma immagino che quello che avete, fra un anno sarà murato vivo in un convento francese.
Comunque non è affar mio e, se a voi conviene, io non farò certo obiezioni.
Avete ragione, disse lei; e con queste parole ognuna di noi prese la sua strada.
Poiché non avrò occasione di parlare ancora di lei né di sua sorella, dirò qui che Georgiana fece un matrimonio vantaggioso con un uomo di mondo ricco e vecchio, e che Eliza prese il velo e oggi è superiora nel convento in cui trascorse il periodo di noviziato, cui donò tutto il suo patrimonio.
Non conoscevo i sentimenti con cui la gente torna a casa dopo un’assenza lunga o breve: non ne avevo mai avuto esperienza.
Sapevo che cosa significava, quando ero bambina, tornare a Gateshead dopo una lunga passeggiata ed essere sgridata per il mio aspetto infreddolito o triste, e, più tardi, che cosa era tornare a Lowood dalla chiesa aspirando a un pasto sostanzioso e a un buon fuoco e non trovare né l’uno né l’altro.
Nessuno di questi ritorni era molto piacevole né desiderabile: nessuna calamita mi aveva mai attirato a un dato punto aumentando la sua forza di attrazione via via che mi avvicinavo.
Il ritorno a Thornfield doveva essere ancora sperimentato. Il viaggio fu noioso...
molto noioso: cinquanta miglia il primo giorno, una notte passata in locanda; cinquanta miglia il secondo giorno.
Durante le prime dodici ore pensai agli ultimi momenti della signora Reed; vedevo il suo volto pallido e disfatto, e udivo la sua voce stranamente alterata.
Ricordai il giorno del funerale, la bara, il carro funebre, il nero corteo dei contadini e della servitù pochi erano i parenti la tomba aperta, la chiesa silenziosa, il rito solenne.
Poi pensai a Georgiana e a Eliza; vedevo l’una trionfare in una sala da ballo, l’altra chiusa nella cella di un convento; e pensai ai loro caratteri così diversi.
L’arrivo in serata nella grande città di... disperse questi pensieri; la notte diede loro un altro corso: sdraiata sul mio letto di viaggiatrice, abbandonai i ricordi per le previsioni.
Ritornavo a Thornfield: ma per quanto tempo vi sarei rimasta? Non molto: di questo ero sicura.
Durante la mia assenza avevo avuto notizie dalla signora Fairfax: gli ospiti se ne erano andati: il signor Rochester era partito per Londra tre settimane prima, ma il suo ritorno era atteso entro una quindicina di giorni.
La signora Fairfax supponeva che fosse andato a fare i preparativi per il suo matrimonio perché aveva parlato di voler acquistare una nuova carrozza: lei mi scriveva che l’idea di un matrimonio tra lui e la signorina Ingram le sembrava ancora strana; ma, da quello che dicevano tutti e da quello che aveva visto lei stessa, non poteva dubitare che sarebbe presto avvenuto.
Siete singolarmente incredula, se ne dubitate, commentavo fra me.
Io non ne dubito affatto.
Seguì la domanda: Dove sarei andata?.
Sognai della signorina Ingram per tutta la notte: verso mattino, in un sogno molto chiaro, la vidi chiudermi in faccia il cancello di Thornfield e indicarmi un’altra strada al di là; il signor Rochester, a braccia incrociate, contemplava la scena...
e sembrava sorridere ironicamente, a me e a lei. Non avevo comunicato alla signora Fairfax il giorno preciso del mio ritorno; perché non desideravo che mi venissero a prendere a Millcote col calesse o con la carrozza.
Mi ero proposta di percorrere adagio, a piedi e da sola, la strada fino a Thornfield; e molto tranquillamente, difatti, dopo aver lasciato il mio bagaglio alle cure dell’albergatore, uscii dall’Albergo di Re Giorgio verso le sei di una sera di giugno e presi la vecchia via di Thornfield: una strada che si snodava per lo più in mezzo ai campi e che in quell’ora era poco frequentata.
Non era una sera estiva particolarmente splendida, ma bella e mite; lungo il cammino vedevo i falciatori intenti al loro lavoro e il cielo, sebbene abbastanza nuvoloso, prometteva bel tempo per l’indomani: il suo azzurro dove era visibile appariva dolce e fermo e le nuvole alte e leggere.
Anche a ovest era bello: nessun presagio di pioggia lo oscurava... sembrava che laggiù fosse acceso un gran fuoco, che un altare ardesse dietro le cortine di vapori madreperlacei, e dagli spiragli brillava un rosso dorato.
Mi sentivo felice via via che la strada si accorciava davanti a me: così felice che a un tratto mi fermai per domandarmi che cosa significasse quella gioia: e per rammentarmi che non era la mia casa quella a cui tornavo, né un luogo in cui sarei rimasta per sempre o dove cari amici attendessero con impazienza il mio arrivo.
La signora Fairfax, mi dissi, ti accoglierà certo col suo calmo sorriso; la piccola Adèle batterà le mani e salterà nel vederti: ma tu sai benissimo di pensare a qualcun altro e che egli non pensa a te.
Ma che cosa c’è di più ostinato della gioventù?
Di più cieco dell’inesperienza?
Entrambe affermavano che era già abbastanza avere la gioia di rivedere ancora il signor Rochester, badasse o non badasse a me; e aggiungevano: Affrettati!
affrettati!
Sta’ con lui finché puoi: ancora pochi giorni, o poche settimane al massimo, e sarai divisa da lui per sempre!.
E allora soffocai in me un nuovo senso di angoscia...
qualche cosa di inespresso che non riuscivo a riconoscere e ad accettare... e quasi mi misi a correre.
Anche nei prati di Thornfield raccolgono il fieno: o meglio, quando io sto arrivando, i lavoratori stanno lasciando il lavoro e tornano a casa con i rastrelli sulle spalle.
Io devo attraversare ancora un paio di campi e poi volterò per raggiungere il cancello.
Come sono pieni di rose i cespugli! Ma io non ho tempo per coglierle; devo arrivare presto a casa.
Oltrepassai un alto arbusto i cui rami carichi di fiori e di foglie penzolavano sul sentiero; vidi la stretta scaletta con i suoi gradini di pietra; e, lì seduto...
il signor Rochester con un libro e una matita in mano: stava scrivendo. Ebbene, non è uno spettro; e tuttavia sento ogni mio nervo rilasciarsi: per un momento perdo ogni controllo su di me.
Che significa tutto questo?
Non pensavo di tremare così nel vederlo, di perdere la voce e di sentirmi paralizzata in sua presenza. Tornerò indietro appena potrò muovermi: non devo far la figura di una completa sciocca.
Conosco un’altra stradina per arrivare a casa.
Ma anche se ne conoscessi altre venti sarebbe inutile: perché mi ha già vista. Salve!, grida; e mette via il libro e la matita.
Eccovi, finalmente!
Venite avanti, se non vi dispiace.
Suppongo di farmi avanti, ma non so in che modo; mi rendo appena conto dei miei movimenti cercando solo di apparire calma; e, soprattutto, di controllare i muscoli del volto, che sento insolentemente ribelli al mio volere e ansiosi di esprimere quello che avevo deciso di nascondere.
Ma ho un velo...
eccolo abbassato: riesco così ad assumere un contegno decente. Questa è dunque Jane Eyre! Venite da Millcote, e a piedi?
Sicuro...
proprio una delle vostre alzate d’ingegno: non chiedere la carrozza, non arrivare con un bel fragore di ruote per vie e per strade come un comune mortale ma scivolare furtiva nei dintorni di casa vostra al crepuscolo come un sogno o un’ombra.
Che cosa diavolo avete combinato in questo mese?.
Sono stata con mia zia, signore, che è morta.
Una vera risposta janiana.
Gli angioli del cielo mi proteggano. Viene dall’altro mondo...
dalle dimore dei morti, e me lo dice proprio incontrandomi qui, solo e al buio!
Se osassi vi toccherei per vedere se siete voi in carne e ossa o solo un’ombra, piccolo elfo!...
ma preferirei afferrare un azzurro ignis fatuus in una palude. Monella!
Monella!
Se ne è stata lontana un mese e mi ha completamente dimenticato, ci giurerei.
Sapevo che avrei provato piacere incontrando di nuovo il mio padrone, anche se amareggiata dal timore che presto non lo sarebbe più stato e dalla certezza di non contare niente per lui: ma nel signor Rochester v’era sempre un tal potere di comunicare la felicità che anche l’assaggiare le sole poche briciole che lui spargeva a uccelletti raminghi ed estranei come me, era un ricco banchetto.
Le sue ultime parole furono miele per me: sembrava che l’averlo dimenticato o no avesse qualche importanza per lui.
E aveva parlato di Thornfield come della mia casa... oh, se fosse stata la mia casa!
Non si spostava dalla scaletta e io non osavo chiedergli di lasciarmi passare.
Mi informai subito se era stato a Londra.
Sì; immagino che l’abbiate saputo grazie alla vostra seconda vista.
Me lo ha scritto la signora Fairfax.
E vi ha anche detto che cosa sono andato a fare?.
Oh sì, signore!
Lo sanno tutti.
Dovete vedere la carrozza, Jane, e dirmi se non sia adatta perfettamente alla signora Rochester, e se ella non sembrerà la Regina Boadicea,54 adagiandosi su quei cuscini di porpora.
Mi piacerebbe, Jane, essere un tantino più adatto a lei nell’aspetto. Ditemi, visto che siete una fata...
non potreste darmi un incanto, un filtro o qualche cosa di simile per rendermi un bell’uomo?.
Oh, è al di là dei poteri della magia, signore; e tra me aggiunsi: L’unico incanto necessario sono due occhi innamorati: per essi siete bello abbastanza; o meglio l’incisività dei vostri tratti ha un potere superiore a quello della bellezza.
Il signor Rochester aveva letto talora i miei pensieri inespressi con un’acutezza per me incomprensibile: in questo caso non badò alla mia rapida risposta ma mi sorrise con un certo particolare sorriso, che usava solo in rare occasioni.
Sembrava considerarlo troppo prezioso per le circostanze comuni: era la vera luce solare del sentimento...
e adesso lo rivolgeva a me.
Passate, Janet, disse facendomi posto sulla scaletta: salite in casa e riposate i vostri piccoli piedi stanchi e vagabondi su una soglia amica.
Adesso non potevo far altro che obbedire in silenzio; non avevo alcuna ragione per prolungare il colloquio.
Salii la scala senza dir parola e intendevo lasciarlo così.
Un impulso mi trattenne a un tratto... una forza mi fece voltare. Dissi : Grazie, signor Rochester, per la vostra bontà. Sono stranamente contenta di essere tornata da voi: dove voi siate, là è la mia casa... la mia sola casa.
Mi allontanai così in fretta che difficilmente mi avrebbe raggiunto anche se avesse tentato. La piccola Adèle, nel vedermi, andò quasi fuori di sé per la gioia. La signora Fairfax mi accolse con la sua consueta, calma amicizia. Leah sorrise e perfino Sophie mi augurò bon soir con allegria.
Questo era molto piacevole; non vi è felicità che eguagli quella di essere amati dai nostri simili e di sentire che la nostra presenza contribuisce alla loro gioia.
Quella sera mi rifiutai risolutamente di guardare il futuro: non ascoltai la voce che continuava a ricordarmi la prossima separazione e il dolore che si avvicinava.
Dopo il tè, la signora Fairfax prese il suo lavoro a maglia, io mi sedetti accanto a lei su di un basso seggiolino; Adèle, inginocchiata sul tappeto, si rannicchiò presso di me, allora un senso di reciproco affetto parve circondarci come un anello di dorata serenità; e io pronunciai una silenziosa preghiera perché non fossimo separate, né adesso né mai; quando, senza farsi annunciare, entrò il signor Rochester, e ci vide così raccolte, parve compiacersi davanti allo spettacolo di un gruppo così solidale...
poi disse che, certo, la vecchia signora doveva essere felice di avere ritrovato la sua figlia adottiva, e aggiunse di vedere Adèle prête à croquer sa petite maman anglaise...55 allora quasi osai sperare che, dopo il suo matrimonio, ci avrebbe tenuto insieme in qualche modo, sotto la sua protezione, senza esiliarci del tutto dal calore della sua presenza. Quindici giorni di relativa calma seguirono il mio ritorno a Thornfield Hall.
Non si faceva cenno al matrimonio del padrone e non vidi fare alcun preparativo in proposito.
Quasi ogni giorno chiedevo alla signora Fairfax se sapeva ci fosse stata qualche decisione: la sua risposta era sempre negativa.
Una volta mi disse che aveva chiesto esplicitamente al signor Rochester quando si sarebbe sposato, ma egli aveva risposto scherzosamente e l’aveva guardata in modo strano, e lei non sapeva proprio che cosa concludere.
Una cosa specialmente mi stupiva: che non c’erano spostamenti, non si facevano visite a Ingram Park; certo era lontano venti miglia, al confine con un’altra contea; ma che cos’era questa distanza per un innamorato focoso?
Per un cavaliere pratico e instancabile come il signor Rochester, sarebbe stata solo una passeggiata mattutina.
Cominciai ad accarezzare speranze che non avevo il diritto di concepire: che fosse stato rotto il matrimonio; che si fosse trattato di false voci; che uno di loro o tutti e due avessero cambiato idea.
Scrutavo il volto del mio padrone per vedere se era triste o di buon umore; ma non potevo ricordare un periodo in cui avesse mantenuto una così uniforme serenità, senza nubi né malinconie.
Se, nei momenti che io e la mia allieva trascorrevamo con lui, mi sentivo depressa e cadevo in un inevitabile scoraggiamento, egli diventava addirittura allegro.
Mai mi aveva chiamato tanto presso di sé; mai era stato più cordiale...
e, ahimè, mai lo avevo tanto amato.
CAPITOLO XXIII Una magnifica estate splendeva sull’Inghilterra: un cielo così terso, un sole così radioso e per tanti giorni di seguito capita raramente di vederlo nel nostro paese circondato dal mare.
Era come se uno stuolo di giornate italiane fosse arrivato dal sud come uno stormo di maestosi uccelli migranti, e si fosse fermato a riposare sulle scogliere di Albione.
Il fieno era stato ormai del tutto raccolto; le praterie intorno a Thornfield erano verdi e rasate; le strade bianche e riarse; gli alberi nel loro cupo rigoglio; le macchie e i boschi, ricchi di fogliame e di tinte intense, facevano un bellissimo contrasto con i toni chiari dei prati stesi nel sole.
Nel pieno dell’estate, la vigilia di San Giovanni, Adèle, stanca per aver raccolto fragole nel sentiero di Hay per tutto il pomeriggio, era andata a letto col sole.
Attesi di vederla addormentata e, quando la lasciai, scesi in giardino.
Era quella l’ora più dolce della giornata: prodigato avea il dì la sua calura e la rugiada fresca scendeva sui prati riarsi e i pianori inariditi.
Là dove il sole era tramontato senza alcun corteo di nuvole si diffondeva un riflesso rosso acceso e in un punto proprio sopra la collina ardeva una gemma più luminosa, simile a una fiamma che si spandeva, via via impallidendo nella vastità del cielo.
L’oriente aveva il suo fascino di azzurro intenso e prezioso, e nel mezzo brillava la sua modesta gemma; una stella solitaria che stava spuntando: presto si sarebbe gloriato della luna, che però era ancora dietro l’orizzonte.
Passeggiai un poco sul lastricato; ma un profumo sottile e ben noto quello di un sigaro filtrò da una finestra; vidi l’imposta della biblioteca semichiusa; sapevo di potere essere vista di lì; così mi appartai nel frutteto.
Non vi era un angolo del parco più intimo, più simile a un Eden; era pieno di alberi e di fiori: un muro molto alto lo separava dal cortile da un lato e, dall’altro, un viale di faggi lo divideva dai prati.
All’estremità vi era uno steccato, unica linea di demarcazione dai campi solitari; vi si giungeva per un sentiero tortuoso, fiancheggiato da allori e chiuso da un gigantesco ippocastano cinto alla base da un sedile rotondo.
Là si poteva vagare senza essere visti. La rugiada estiva si posava dolcemente e immersa nell’oscurità che andava via via addensandosi avevo l’impressione di potermi aggirare per sempre tra quelle ombre.
Mentre mi avventuravo tra i fiori e gli alberi da frutto nella parte estrema del recinto dove la luna che stava spuntando riversava tutta la sua luce, mi fermai attirata non da un suono o da uno spettacolo ma ancora una volta dal richiamo di un profumo.
Fiori di rovo e artemisie, gelsomini, garofani e rose hanno già offerto da tempo il loro sacrificio serale di incensi: questa nuova fragranza non è di arbusti né di fiori; è lo so bene il sigaro del signor Rochester.
Mi guardo intorno e rimango in ascolto.
Vedo gli alberi carichi di frutti maturi.
Odo un usignolo che gorgheggia in un bosco a mezzo miglio; tutto è immobile, non si sente alcun passo, ma il profumo diventa più intenso; devo fuggire.
Mi dirigo verso la porticina che si apre sul boschetto, e vedo entrare il signor Rochester.
Mi sposto da un lato, nel recesso di edera; non si tratterrà a lungo: tornerà subito di dove è venuto e, se me ne sto qui seduta e ferma, non mi vedrà. Ma no...
la sera è piacevole anche per lui e questo vecchio giardino lo attrae quanto me; viene avanti, ora spostando i rami del ribes carichi di frutti, grandi come prugne, coglie una ciliegia matura dai rami che pendono dal muro; si china su di un ciuffo di fiori per aspirare il loro profumo o per ammirare le gocce di rugiada sui loro petali.
Una grande farfalla notturna mi sfiora ronzando e si posa su di una pianta ai piedi del signor Rochester; lui la vede e si china per osservarla.
Adesso mi volta le spalle, pensai, e sta osservando la farfalla; forse, se cammino senza far rumore, posso scivolare via inosservata.
Camminai su di una bordura d’erba perché lo scricchiolìo della ghiaia non mi tradisse: egli era in piedi fra le aiuole a un paio di iarde dal punto in cui dovevo passare; la farfalla sembrava interessarlo.
Gli passerò vicino benissimo, pensai.
Mentre calpestavo la sua ombra che la luna non ancora alta proiettava sulla ghiaia, disse tranquillamente, senza voltarsi: Jane, venite a vedere questo animaletto.
Non avevo fatto rumore e lui non poteva vedere alle spalle...
possibile che la sua ombra mi avesse sentito? Trasalii dapprima e poi mi avvicinai a lui.
Guardate le ali, disse, mi fa pensare agli insetti delle Indie occidentali; non si vede spesso, in Inghilterra, una farfalla notturna così grande e vivace; ecco!
è volata via.
La falena si allontanò svolazzando.
Anch’io cercavo timidamente di ritirarmi: ma il signor Rochester mi seguì e quando raggiungemmo il portello, disse: Tornate indietro: in una notte così bella è un peccato stare in casa; e certo nessuno può desiderare di andare a letto mentre il sole che tramonta si incontra con la luna che sorge.
Sebbene la mia lingua sia in genere abbastanza pronta alla risposta, ho il difetto di sentirmela a volte miseramente mancare quando si tratta di inventare una scusa; e questo accade sempre in momenti critici quando una semplice parola o un pretesto plausibile mi sarebbe particolarmente necessario per cavarmi da una situazione penosa.
Non mi piaceva passeggiare sola, a quell’ora, col signor Rochester nell’oscurità del frutteto; ma non riuscivo a trovare una ragione per lasciarlo.
Lo seguii lentamente, con la mente tutta tesa a cercare un pretesto per liberarmi; ma egli appariva così calmo e perfino grave che cominciai a vergognarmi del mio stesso imbarazzo: il male se vi era un male o un’idea di male sembrava essere solo in me; il suo spirito era innocente e tranquillo.
Jane, riprese mentre entravamo nel viale di laurocerasi avviandoci lentamente verso la palizzata e l’ippocastano, Thornfield è un luogo piacevole d’estate, non è vero?.
Sì, signore. Dovete esservi in qualche modo affezionata alla casa...
voi che avete occhio per la bellezza naturale e molta capacità di aderire alle cose.
In realtà mi sono affezionata.
E, sebbene non capisca come possa essere accaduto, mi accorgo che avete preso a benvolere anche quella piccola sventata di Adèle; e perfino la candida signora Fairfax.
Sì, signore, in modi diversi mi sono affezionata a entrambe.
E vi dispiacerebbe separarvi da loro?.
Sì.
Peccato!, disse e sospirò facendo una pausa.
Sempre così, nella vita, continuò poco dopo: non appena ci siamo sistemati in un piacevole rifugio, una voce ci chiama per farci alzare e rimettere in moto perché l’ora di riposo è finita.
Devo andarmene, signore?
domandai.
Devo lasciare Thornfield?.
Temo di sì, Jane.
Sono spiacente, Janet, ma credo davvero che dobbiate farlo.
Era un brutto colpo, ma non mi lasciai abbattere.
Bene, signore, quando verrà l’ordine di partire sarò pronta.
Viene adesso... Devo darvelo questa sera stessa. Dunque state per sposarvi, signore?. E-sat-ta-men-te... Pre-ci-sa-men-te: con la vostra solita acutezza avete colpito nel segno. Presto, signore?. Prestissimo, mia...
voglio dire signorina Eyre: vi ricorderete, Jane, la prima volta in cui io, o le varie chiacchiere, vi facemmo sapere chiaramente che era mia intenzione mettere nel sacro cappio il mio collo di vecchio scapolo ed entrare nel santo stato matrimoniale insomma stringermi al petto la signorina Ingram : bene, come stavo dicendo...
ascoltatemi, Jane! Non volterete la testa per cercare altre farfalle, no? Quella è solo una coccinella che torna a casa. Desidero ricordarvi che siete stata voi a dirmi per prima, con quella discrezione che rispetto in voi... con quella intuizione, prudenza e umiltà che si adattano alla vostra condizione di responsabilità e di dipendenza... che, qualora io sposassi la signorina Ingram, sarebbe stato meglio per voi e per Adèle trottar via immediatamente.
Passo sopra alla specie di accusa inferta, con questo suggerimento, al carattere della mia amata, e cercherò certo di dimenticarla quando voi, Janet, sarete lontana da qui: ricorderò solo la vostra saggezza, che è tale da indurmi a farne la mia regola di condotta.
Adèle dovrà andare in collegio; e voi, signorina Eyre, dovrete trovarvi un nuovo posto.
Sì, signore, metterò immediatamente un annuncio: e frattanto immagino..., volevo dire: immagino che potrò restare qui finché non abbia trovato un nuovo tetto sotto cui rifugiarmi; ma mi interruppi sentendo che non era opportuno affrontare un lungo discorso, visto che non riuscivo più a controllare la voce.
In circa un mese spero di essere sposato, continuò il signor Rochester, e nell’attesa cercherò io stesso un impiego e un asilo per voi.
Grazie, signore; mi dispiace di darvi.... Oh, no, nessuna scusa!
Considero che quando una persona fa il suo dovere bene come lo avete fatto voi, ha una sorta di diritto su colui che l’ha avuta alle sue dipendenze per ottenere da lui tutti quei piccoli aiuti che egli può convenientemente renderle; in realtà, tramite la mia futura suocera, ho già sentito di un posto che credo potrebbe andar bene: si tratta di occuparsi dell’educazione dei cinque figli della signora Dionysius O’Gall di Bitternutt Lodge, nel Connaught, in Irlanda.
Penso che l’Irlanda vi piacerà: dicono che laggiù la gente è piena di cuore.
È molto lontana, signore. Non ha importanza...
una ragazza di buon senso come voi non può fare obiezioni sul viaggio o la distanza.
Non parlo del viaggio, ma della distanza: e poi il mare è una barriera che divide....
Da che cosa, Jane?.
Dall’Inghilterra, da Thornfield: e.... Ebbene?. Da voi, signore.
Dissi questo quasi involontariamente, e, indipendentemente dalla mia volontà, le lacrime mi salirono agli occhi.
Ma non piangevo in modo da essere udita; soffocavo i singhiozzi.
L’idea della signora O’ Gall di Bitternutt Lodge mi gelava il cuore; e ancor più gelido era il pensiero di tutta quell’acqua salata e spumeggiante destinata a frapporsi, a quanto sembrava, fra me e il padrone al cui fianco adesso camminavo; ancor più gelida la considerazione di quel vastissimo oceano ricchezza, classe, abitudini che spaziava tra me e colui che naturalmente e inevitabilmente amavo.
È molto lontana, ripetei.
Lo è, certo; e quando sarete a Bitternutt Lodge nel Connaught, in Irlanda, non vi vedrò più, Jane; questo è virtualmente sicuro.
Io non vado mai in Irlanda perché quella regione non mi piace molto.
Siamo stati buoni amici, Jane, non è vero?.
Sì, signore.
E quando gli amici stanno per separarsi, cercano di impiegare il poco tempo che rimane loro stando più vicini.
Venite!
Parleremo tranquillamente per una mezz’ora di questo viaggio e di questa partenza, mentre le stelle cominciano a splendere in cielo: ecco l’ippocastano: ecco il sedile alle sue vecchie radici.
Venite, sediamoci qui in pace, stasera, sebbene si sia destinati a non sederci più qui insieme.
Sedette e mi fece sedere.
L’Irlanda è lontana, Janet, e mi dispiace di esporre la mia piccola amica a un viaggio così faticoso: ma se non ho di meglio, come evitarlo?
Non credete, Jane, di avere delle affinità con me?.
Non potevo arrischiarmi a rispondere, in quel momento: mi si era fermato il cuore. Perché, proseguì, a volte ho una strana sensazione nei vostri riguardi...
specialmente quando mi siete vicina come adesso: è come se avessi un laccio in qualche parte del mio petto, vicino al cuore, annodato stretto e in modo indistricabile a un laccio eguale situato nella parte corrispondente della vostra piccola persona.
E se quel tempestoso Canale e circa duecento miglia di terra si frapporranno fra di noi, temo che questo legame che ci unisce si spezzerà; e ho l’intima convinzione che comincerò a sanguinare qui dentro.
Quanto a voi... mi dimenticherete. Questo mai, signore: voi sapete.... Impossibile continuare.
Jane, udite questo usignolo che canta nel bosco?
Ascoltate!.
Nell’ascoltare ero scossa da singhiozzi convulsi; perché non riuscivo più a reprimere quel che provavo; costretta ad arrendermi, ero scossa da capo a piedi da una profonda angoscia.
Quando parlai fu solo per esprimere il desiderio violento di non esser mai nata o almeno di non essere mai giunta a Thornfield.
Perché vi dispiace lasciarlo?.
La violenza dell’emozione, che il dolore e l’amore esaltavano, reclamava il suo dominio e lottava per ottenerlo pienamente, affermava il suo diritto a imporsi su tutto, a traboccare, a vivere, a elevarsi, a trionfare infine e, sì...
a parlare. Mi duole di lasciare Thornfield: io amo Thornfield... lo amo perché vi ho vissuto una vita piena e gioiosa...
almeno per un momento. Nessuno mi ha calpestata, nessuno mi ha trattata come un oggetto.
Non sono rimasta sepolta con esseri inferiori, non sono stata esclusa da ogni barlume di comunione con ciò che è luminoso, vivo e alto.
Ho potuto parlare da eguale e con piacere con una persona che rispetto... con una mente originale, vigorosa e aperta.
Ho conosciuto voi, signor Rochester; e mi sento piena di terrore e di angoscia nel pensare che devo assolutamente allontanarmi da voi e per sempre.
Vedo la necessità della mia partenza, ed è per me come vedere la necessità della morte.
E dove vedete questa necessità?, domandò lui improvvisamente.
Dove?
Voi stesso, signore, me l’avete messa dinanzi.
In che modo?.
Sotto forma della signorina Ingram; una donna bella e nobile...
la vostra sposa!. La mia sposa! Quale sposa? Io non ho spose!. Ma l’avrete. Sì... l’avrò... l’avrò!.
Strinse i denti.
Dunque devo andare...
l’avete detto voi stesso.
No: dovete rimanere! Lo giuro...
e questo giuramento sarà mantenuto.
Vi dico che devo andare!, ribattei, spinta ormai dalla passione. Pensate che possa restare senza essere più nulla per voi?
Credete che sia un automa?... una macchina senza sentimenti?
che possa sopportare di sentirmi strappare dalle labbra il mio boccone di pane e gettar via dal bicchiere la goccia d’acqua che mi dà vita? Credete che perché sono povera, oscura, semplice e piccola, non abbia un’anima e un cuore?
Vi sbagliate!...
Ho un’anima come voi...
e un cuore come il vostro!
E se Dio mi avesse concesso una qualche bellezza e molta ricchezza, vi avrei reso penoso il separarvi da me come lo è per me il separarmi da voi.
Io non parlo adesso secondo gli usi e le convenzioni, e neppure come un essere fatto di carne...
è la mia anima che si rivolge alla vostra anima: proprio come se entrambe fossero al di là della tomba e ci trovassimo ai piedi di Dio, eguali...
come siamo!.
Come siamo!, ripeté il signor Rochester...
così, aggiunse chiudendomi fra le braccia, stringendomi al petto e premendo le sue labbra sulle mie: così, Jane!.
Sì, così, signore, risposi, e tuttavia non così; perché voi siete un uomo sposato... o come se foste sposato, e legato a una donna che vi è inferiore... per la quale non avete simpatia... che non credo amiate veramente; perché vi ho visto e udito deriderla. Io disprezzerei una simile unione: quindi sono migliore di voi...
lasciatemi andare!. Dove, Jane?
In Irlanda?.
Sì, in Irlanda.
Ho detto quel che pensavo e adesso posso andare dappertutto.
Jane, calmatevi; non dibattetevi come un uccello selvaggio che si strappa le penne per la disperazione.
Io non sono un uccello; e nessuna rete può invilupparmi; sono un essere libero con una volontà indipendente di cui mi valgo adesso per lasciarvi.
Un altro sforzo e riuscii quasi a liberarmi, rimasi in piedi dinanzi a lui.
La vostra volontà deciderà del vostro destino, disse; vi offro la mia mano, il mio cuore e una parte di tutto quello che possiedo.
Recitate una commedia che mi fa soltanto ridere. Vi chiedo di trascorrere la vita al mio fianco...
di essere il mio secondo me stesso e la migliore compagna su questa terra.
Per tutto questo avete già fatto la vostra scelta, e dovete mantenerla.
Jane, restate un momento: siete sovreccitata: sarò calmo anch’io.
Un soffio di vento venne dal viale di allori e vibrò fra i rami dell’ippocastano; fuggì via...
via... in una indefinita lontananza... e si spense. Il canto dell’usignolo era l’unica voce in quell’ora: nell’ascoltarlo piansi di nuovo. Il signor Rochester sedeva tranquillo, guardandomi serio e commosso.
Passò qualche tempo prima che parlasse; poi disse: Venite al mio fianco, Jane, e cerchiamo di spiegarci e di capirci.
Non verrò più al vostro fianco: mi sono distaccata e non posso tornare.
Ma Jane, vi chiedo in moglie: solo voi intendevo sposare. Rimasi in silenzio: credevo che si burlasse di me.
Venite, Jane... venite qui.
Vostra moglie sta fra noi.
Si alzò e con un passo mi raggiunse.
Mia moglie è qui, disse tirandomi ancora a sé, perché quella che è pari ed eguale a me è qui.
Jane, volete sposarmi?.
Ancora una volta non risposi e ancora una volta mi divincolai dalla sua stretta: perché continuavo a non crederci.
Dubitate di me, Jane?.
Sì, dubito di voi.
Non avete fiducia in me?.
Neppure un briciolo.
Sono dunque un bugiardo per voi?, domandò con passione.
Piccola scettica, dovrete convincervi.
Che amore ho per la signorina Ingram?
Nessuno; e questo lo sapete.
Che amore ha lei per me?
Nessuno: come mi son preso la pena di dimostrare: ho messo in giro la voce che la mia fortuna non era nemmeno un terzo di quella supposta, e poi mi sono presentato per vedere il risultato: grande freddezza da parte sua come da parte della madre.
Non vorrei e non potrei sposare la signorina Ingram. Voi... voi, piccolo essere strano e quasi non terreno! è voi che amo come la mia stessa carne. E a voi...
povera e oscura, piccola e semplice come siete...
rivolgo la preghiera di accettarmi come marito.
Come?
a me?, esclamai cominciando a credere nella sua sincerità per la sua passione e, soprattutto, per quei suoi modi spicci: a me che non ho altri amici al mondo che voi...
se mi siete amico: e nemmeno uno scellino che non abbia avuto da voi?.
A voi, Jane: voglio avervi per me...
interamente per me. Volete essere mia? Dite di sì, presto.
Signor Rochester, fatemi vedere il volto: volgetevi verso la luna.
Perché?.
Perché voglio leggere la vostra espressione...
voltatevi. Ecco!
lo troverete poco più leggibile di una pagina spiegazzata e lacera.
Leggete: ma fate presto, perché soffro.
Il suo volto era quanto mai inquieto ed eccitato, i lineamenti fortemente contratti, e negli occhi aveva strani bagliori.
Oh, Jane, mi torturate!, esclamò.
Con questo sguardo indagatore, e tuttavia generoso e pieno di fiducia, è un tormento.
Come posso torturarvi?
Se siete sincero e la vostra offerta è reale, i miei sentimenti per voi devono essere di gratitudine e di devozione...
non possono torturare.
Gratitudine!, gridò; e aggiunse furioso: Jane, accettatemi subito.
Dite: Edward chiamatemi per nome Edward...
ti sposerò. Parlate con sincerità?
È vero amore il vostro?
Desiderate sinceramente che io sia vostra moglie?.
Sì; e se è necessario un giuramento per rassicurarvi, lo giuro.
Allora, signore, sarò vostra.
Edward devi dire... mia piccola sposa!. Edward mio caro.
Vieni qui...
vieni qui, ora, disse; e aggiunse nel suo tono più profondo, parlandomi all’orecchio mentre teneva la guancia sulla mia: Fai la mia felicità...
io farò la tua.
Dio mi perdoni!, esclamò poco dopo; e gli uomini non si mettano di mezzo: ora che ce l’ho, saprò custodirla.
Non c’è nessuno che possa mettersi di mezzo, signore.
Non ho parenti che si intromettano. No...
e questa è la cosa migliore, disse.
E, se lo avessi amato di meno, avrei scorto nella sua voce e nel suo sguardo un’esaltazione selvaggia; ma, seduta accanto a lui, liberata dall’incubo della partenza...
inebriata al pensiero di quell’unione... pensavo solo alla benedizione che mi era stata concessa di bere a una fonte così copiosa. Più e più volte disse: Sei felice, Jane?.
E più e più volte risposi: Sì. Poi mormorò: Sarà ristabilito l’equilibrio...
l’equilibrio.
Non la ho forse trovata senza amici, senza calore e senza aiuti?
Non mi dedicherò forse a proteggerla, teneramente, a confortarla?
Non vi è forse amore nel mio cuore e fermezza nelle mie decisioni?
Sarò giustificato al tribunale di Dio.
So che il mio Creatore giudica quello che faccio.
Quanto al giudizio del mondo... me ne lavo le mani. Quanto all’opinione degli uomini... la sfido!.
Ma che cosa era accaduto, quella notte?
La luna non era ancora tramontata, e noi eravamo immersi nel buio: gli ero così vicina eppure potevo appena vedere il suo volto.
E che cosa tormentava l’ippocastano?
si torceva e si lamentava, mentre il vento infuriava lungo il viale degli allori e passava violento sopra di noi.
Dobbiamo rientrare, disse il signor Rochester: il tempo cambia.
Sarei rimasto qui con te fino al mattino, Jane.
Anch’io, pensai.
E forse lo avrei detto ma un lampo livido e accecante guizzò fuori da una nube, seguito da uno schianto, un fragore, e rimbombò vicinissimo il tuono; pensai solo a nascondere gli occhi abbagliati contro la spalla del signor Rochester.
La pioggia scrosciò improvvisa.
Egli mi spinse in fretta lungo il viale, attraverso il parco, fino a casa; ma eravamo già inzuppati prima di raggiungere la soglia.
Mentre mi stavo togliendo lo scialle e scuotendo l’acqua dai capelli scarmigliati, la signora Fairfax uscì dal suo salottino.
Dapprima non la vidi, né la vide il signor Rochester.
La lampada era accesa.
Il pendolo suonò mezzanotte.
Affrettati a toglierti gli abiti bagnati, mi disse lui, ma, prima che tu vada, buona notte...
buona notte, mia cara. Mi baciò più volte.
Quando alzai gli occhi, lasciando le sue braccia, la signora Fairfax era lì, pallida, seria, sbigottita.
Le rivolsi solo un sorriso e corsi di sopra.
La spiegazione verrà poi, pensai.
Tuttavia, quando raggiunsi la mia camera, sentii una fitta acuta all’idea che lei potesse, anche per un solo momento, pensare male, ma la gioia cancellò subito ogni altro sentimento; e il vento soffiava impetuoso, il tuono rimbombava cupo e vicino, mentre lampi abbaglianti si susseguivano uno dietro l’altro e la pioggia cadeva a cateratte in un uragano che continuò per due ore, ma non provai né paura né sgomento.
Il signor Rochester venne tre volte alla mia porta, durante quell’uragano, per chiedermi se mi sentivo sicura e tranquilla: e quello era per me un conforto e una forza.
Al mattino, prima ancora che mi alzassi, la piccola Adèle entrò di corsa per dirmi che il grande ippocastano in fondo al frutteto era stato colpito dal fulmine nella nottata e per metà abbattuto.
CAPITOLO XXIV Nello scendere dal letto e nel vestirmi, pensai a quello che era avvenuto e mi domandai se non era stato un sogno.
Non potevo essere certa della realtà finché non avessi visto ancora il signor Rochester e lo avessi udito rinnovare le sue parole di amore e di promessa.
Pettinandomi, guardai il mio volto nello specchio e non lo trovai più tanto insignificante: vi era una luce di speranza nell’espressione e una ammirazione soffusa; e gli occhi sembravano aver contemplato la fonte della gioia e aver preso in prestito i bagliori delle sue acque splendenti.
Spesso avevo evitato di guardare il mio padrone perché temevo che non gli piacessero i miei occhi; ma adesso ero sicura di poter mostrargli il mio volto senza che il suo affetto per me potesse diminuire.
Tolsi dal cassetto un abito estivo semplice ma chiaro e leggero e lo indossai: mi parve che nessun vestito mi fosse stato così bene perché non ne avevo mai portato nessuno con tanta esultanza.
Non mi meravigliai quando, scesa in anticamera, vidi che uno splendido mattino di giugno era seguito alla tempesta della notte, e nel sentire, attraverso la porta a vetri spalancata, l’aria fresca e profumata.
La natura doveva essere festante quando io ero così felice.
Una mendicante e il suo bambino entrambi pallidi e cenciosi risalivano il viale, e io corsi giù per dar loro tutto quello che avevo nel borsellino, tre o quattro scellini: buoni o cattivi che fossero dovevano partecipare alla mia gioia.
I corvi gracchiavano e gli uccelli cinguettavano gaiamente; ma il canto più allegro e festoso veniva dal mio cuore.
La signora Fairfax mi colse di sorpresa affacciandosi alla finestra, seria in volto, e dicendomi con aria grave: Signorina Eyre, volete venire a colazione?. Durante il pasto fu staccata e fredda: ma io non potevo ancora disingannarla: dovevamo attendere entrambe che il mio padrone desse le spiegazioni necessarie.
Mangiai quel che potei e mi affrettai a tornar di sopra.
Incontrai Adèle che usciva dalla stanza di studio.
Dove vai?
È l’ora della lezione.
Il signor Rochester mi ha detto di andare nella stanza dei bambini.
Dov’è?.
Lì dentro, e indicò la stanza da cui era uscita; entrai, e lui era lì.
Vieni a darmi il buon giorno, disse.
Mi feci avanti felice; ed egli mi accolse non con una fredda parola o una semplice stretta di mano, ma con un bacio e un abbraccio.
Sembrava naturale: era dolce sentirsi amata e carezzata da lui.
Jane, sei bella, raggiante, graziosa, disse, veramente graziosa, stamane.
È il mio pallido piccolo elfo?
Il mio grano di senape?
La piccola ragazzina dal volto luminoso, le fossette nelle guance e le labbra di rosa: i capelli di bruna seta e i radiosi occhi color nocciuola?
. È Jane Eyre, signore.
Che sarà presto Jane Rochester: fra quattro settimane, Janet: non un giorno di più.
Mi hai sentito?.
Avevo sentito, ma non riuscivo a comprenderlo: mi dava le vertigini.
Il sentimento che quell’annuncio provocava in me era qualche cosa di più forte della gioia...
qualche cosa che sgomentava e stordiva, era quasi paura. Arrossisci e impallidisci, Jane; perché?. Perché mi avete dato un nuovo nome... Jane Rochester; e mi sembra così strano. Sì, signora Rochester, disse; la giovane signora Rochester... la moglie bambina di Fairfax Rochester. Non può essere, signore; non mi sembra vero.
Gli esseri umani non raggiungono mai una completa felicità in questo mondo.
Io non ero nata per avere un destino diverso da quello dei comuni mortali: e immaginare che questa sorte sia capitata a me è una favola...
un sogno a occhi aperti. Che io posso e voglio realizzare. Comincerò da oggi. Stamattina ho scritto al mio banchiere di Londra perché mi mandi alcuni gioielli che ha in custodia...
eredità familiari delle signore di Thornfield.
Fra un giorno o due spero di posarteli in grembo: perché avrai tutti i privilegi, tutte le attenzioni che avrei accordato alla figlia di un pari destinata a essere mia moglie.
Oh, signore!... non pensate ai gioielli!
Non mi piace sentirne parlare.
I gioielli sono cosa innaturale ed estranea per Jane Eyre: preferirei non averne. Io stesso metterò la collana di diamanti al tuo collo e il diadema sulla fronte...
e vi si adatterà perfettamente: perché almeno sulla tua fronte la natura ha impresso i segni della tua nobiltà, Jane; e allaccerò i braccialetti ai tuoi polsi sottili, e caricherò di anelli queste dita di fata.
No, no, signore!
Non pensate a queste cose, e parlate d’altro e in altro tono.
Non rivolgetevi a me come se fossi una bellezza; io sono la vostra semplice, e un po’ quacchera, istitutrice. Ai miei occhi sei una bellezza, e una bellezza esattamente secondo il desiderio del mio cuore...
delicata ed eterea. Volete dire piccola e insignificante. Voi sognate, signore... o scherzate.
Per amor di Dio, non siate ironico!.
Voglio anche che il mondo riconosca la tua bellezza, proseguì mentre cominciavo a sentirmi realmente a disagio per il suo strano tono, perché sentivo che si stava illudendo o cercava di illudere me.
Voglio abbigliare la mia Jane in rasi e trine, e avrà rose nei capelli; e coprirò con il più prezioso velo il capo che amo di più.
E allora non mi riconoscerete più, signore; non sarò più la vostra Jane Eyre ma una scimmia vestita da arlecchino...
una cornacchia coperta di penne prese a prestito.
Preferirei veder voi, signor Rochester, agghindato con ornamenti di teatro che me stessa in abito da dama di corte. Io non vi dico che siete bello, signore, sebbene vi ami con tutta la mia tenerezza: troppa tenerezza per adularvi.
Non adulatemi dunque. Ma lui continuò senza badare alle mie obiezioni. Oggi stesso ti porterò in carrozza a Millcote e dovrai sceglierti dei vestiti. Ti ho detto che ci sposeremo fra quattro settimane.
Il matrimonio sarà celebrato molto semplicemente, nella chiesa qui sotto; e poi ti porterò subito a Londra.
Dopo una breve sosta là, condurrò il mio tesoro nelle regioni più vicine al sole: nei vigneti della Francia e nelle pianure italiane; e vedremo tutte le opere più famose antiche e moderne; conoscerai anche la vita delle città e imparerai a giudicare te stessa nel confronto con gli altri.
Viaggerò? Con voi, signore?.
Sì certo, andremo a Parigi, a Roma e a Napoli; a Firenze, a Venezia e a Vienna: ripercorreremo insieme tutti i miei vagabondaggi: dovunque ho lasciato l’impronta del mio zoccolo, passerà il tuo piede di silfide.
Dieci anni fa ho attraversato l’Europa come un pazzo; con disgusto, odio e rabbia: adesso tornerò a visitarla guarito e purificato con un angelo consolatore.
Risi alle sue parole.
Non sono un angelo, affermai, e non voglio esserlo finché sarò in vita: sarò me stessa. Signor Rochester, non dovete aspettarvi né esigere nulla di angelico da me...
non potrete averlo come io non potrò averlo da voi, né me lo aspetto minimamente.
Che cosa ti aspetti da me?. Per un po’ di tempo sarete forse come siete ora...
per breve tempo però; e poi vi raffredderete; e diventerete capriccioso; sarete di cattivo umore, e io dovrò far molta fatica per piacervi: ma quando vi sarete bene abituato a me, forse tornerete a volermi bene...
ho detto volermi bene, non amarmi. Immagino che il vostro amore si dissolverà in sei mesi, o meno.
Ho notato che, nei libri scritti da uomini, questo periodo è considerato come il massimo a cui possano giungere gli ardori di un marito.
Ma, dopo tutto, spero di non divenire mai sgradevole al mio diletto signore come amica e compagna.
Sgradevole!
Tornare a volerti bene!
Penso che ti vorrò bene e sempre più bene: e ti costringerò a confessare che non solo ti voglio bene, ma ti amo...
ardentemente, con sincerità, e per sempre. E tuttavia non siete capriccioso, signore?. Con le donne che mi piacciono solo per il loro volto sono un vero diavolo, se mi accorgo che non hanno né anima né cuore...
se si rivelano banali, grossolane e magari oche, e per di più rozze e con un cattivo carattere: ma di fronte a un occhio limpido e a un labbro eloquente, a un animo passionale, a un carattere che può piegarsi ma non spezzarsi...
duttile e fermo a un tempo, docile ma tenace... io sono sempre tenero e sincero. Avete mai avuto esperienza di un carattere simile, signore?
Non ne avete mai amato uno?.
Lo amo adesso.
Ma prima di me: se anche rispondo davvero, in qualche modo, alle esigenze del vostro modello?.
Non ho mai trovato una donna come te. Jane, tu mi piaci e mi domini...
tu sembri sottometterti, e io amo quel senso di arrendevolezza che comunichi; e mentre avvolgo la morbida matassa di seta attorno al mio dito, un fremito mi giunge, attraverso il braccio, fino al cuore.
E allora ne accetto l’influsso... ne sono conquistato; e quell’influsso è più dolce che non possa esprimere; e la conquista che subisco ha una magìa che va oltre ogni possibile trionfo.
Perché sorridi, Jane?
Che cosa significa questa espressione indecifrabile e misteriosa?. Stavo pensando, signore , stavo pensando a Ercole e a Sansone e alle loro incantatrici.... Stavi pensando, piccolo elfo.... Zitto, signore!
Voi non state parlando con molto buon senso in questo momento; non più di quanto del resto saggiamente quei signori abbiano agito.
Comunque, se si fossero sposati, avrebbero certo compensato, con la loro severità di mariti, la loro arrendevolezza di pretendenti; e così temo che farete voi.
Mi domando cosa risponderete voi fra un anno se vi chiederò un favore che non vi garberà o non avrete voglia di farmi.
Chiedimi qualche cosa adesso, Janet... anche una cosa piccolissima; desidero essere pregato.... Lo farò senz’altro, signore: ho la richiesta già pronta. Parla!
Ma se mi guardi sorridendo così, ti concederò tutto quello che vuoi prima ancora di sapere di che si tratta, e mi renderò ridicolo.
Niente affatto, signore; chiedo solo questo: non fate venire i gioielli e non coronatemi di rose: potreste egualmente orlare d’oro il semplice fazzoletto che avete in tasca.
Potrei egualmente dorare l’oro fino.
Capisco: va bene, sarai esaudita... almeno per il momento. Verrà disdetto l’ordine che ho mandato al mio banchiere.
Ma non mi hai ancora chiesto niente: hai voluto solo che ritirassi un dono: prova ancora.
Ebbene, signore, abbiate la bontà di soddisfare la mia curiosità che è vivissima riguardo a una certa cosa.
Mi guardò turbato.
Come?
come?, disse in fretta.
Le richieste della curiosità sono pericolose: per fortuna non ti ho promesso di esaudire qualunque cosa mi chiedessi.
Ma non può esserci alcun pericolo nel soddisfarmi in questo. Parla, Jane: ma preferirei che invece di una semplice domanda su quello che potrebbe essere un segreto, tu mi chiedessi metà dei miei beni.
Orsù, re Assuero!56 Che me ne farei di metà dei vostri beni?
Mi prendete per un usuraio ebreo che cerchi un buon investimento in terreni?
Preferisco di gran lunga avere la vostra confidenza.
Non vorrete certo escludermi dalla vostra confidenza se mi mettete nel vostro cuore!.
Avrai tutte le confidenze che val la pena di ottenere, Jane; ma, per amor di Dio, non desiderare un inutile fardello!
Non cercare il veleno... non divenire una vera Eva nelle mie mani.
Perché no, signore?
Mi avete appena detto quanto vi piace essere conquistato e quanto dolce è per voi cedere alla persuasione.
Non pensate che sia meglio per me trar vantaggio da questa confessione e cominciare a far moine e preghiere o a piangere e metter il broncio, se necessario solo per saggiare il mio potere?.
Guardati dal fare esperimenti simili.
Non chieder troppo, o il giuoco è finito.
È così, signore?
Vi arrendete presto.
Che aria severa avete ora!
Le vostre sopracciglia sono diventate grosse come una delle mie dita, e la fronte somiglia a quello che, in una stupenda poesia, viene definito un’azzurra provvista di tuoni.
Immagino, signore, che questa sia la vostra espressione di marito.
Se questa sarà la tua espressione di moglie, io, come cristiano, abbandonerò subito l’idea di unirmi con un puro spirito o con una salamandra.
Ma che cosa vuoi chiedermi, bambina?... Dillo subito.
Ecco, adesso non siete più così gentile; ma la rudezza mi piace molto più dell’adulazione, e preferisco essere una bambina che un angelo. Ecco quello che volevo chiedere: perché vi siete data tanta pena per farmi credere che volevate sposare la signorina Ingram?.
Tutto qui?
Grazie a Dio non è di peggio!.
E subito distese le nere sopracciglia, e abbassò lo sguardo sorridendomi, e mi accarezzò i capelli, come felice di vedere allontanato un pericolo.
Credo di potertelo dire, continuò, anche a costo di farti un po’ arrabbiare, Jane... e ho visto come sprizzi scintille quando sei arrabbiata. Ieri notte avvampavi nella fredda luce lunare quando ti sei ribellata al destino e hai rivendicato il tuo diritto a essermi eguale.
A proposito, Jane, sei stata tu a farmi l’offerta.
Naturalmente sono stata io.
Ma torniamo al punto, se non vi spiace... la signorina Ingram?.
Ebbene, finsi di corteggiare la signorina Ingram perché volevo che ti innamorassi follemente di me come lo ero io di te; e sapevo che la gelosia sarebbe stata il mio migliore alleato per raggiungere lo scopo.
Eccellente! Adesso siete diventato piccolo...
nemmeno un briciolo più grande della punta del mio dito mignolo.
È stata proprio una vergogna e uno scandalo agire in tal modo.
Non avete pensato ai sentimenti della signorina Ingram, signore?.
Tutti i suoi sentimenti sono condensati in uno solo...
l’orgoglio; e quello dev’essere mortificato. Eri gelosa, Jane?.
Non pensate a questo, signor Rochester: a voi non deve interessare minimamente saperlo.
Ma rispondetemi con sincerità ancora una volta.
Non pensate che la signorina Ingram soffrirà per questa vostra leggerezza poco onesta?
Non si sentirà tradita e abbandonata?. Impossibile!...
Ti ho già detto che, al contrario, è stata lei ad abbandonare me: l’idea della mia scarsa ricchezza raffreddò, o meglio estinse immediatamente la sua fiamma.
Avete uno spirito stranamente astuto, signor Rochester.
Temo che i vostri principi in qualche punto siano poco ortodossi.
I miei principi non sono stati mai educati, Jane: possono essere venuti su un po’ di traverso per mancanza di attenzioni.
Torniamo a parlare seriamente; posso godere questo enorme bene che mi è stato concesso, senza temere che qualche altra soffra l’amara pena che ho provato io poco tempo fa?.
Sì, mia cara bambina: non vi è alcun altro essere al mondo che provi per me lo stesso puro amore che hai tu...
io metto sulla mia anima questo dolce balsamo, Jane, fiducioso nel tuo affetto.
Posai le labbra sulla mano che cingeva la mia spalla.
Lo amavo profondamente... molto più di quanto io stessa osassi dire... più di quanto le parole possano esprimere. Domandami ancora qualche cosa, disse poco dopo; mi piace sentirmi pregato ed esaudire. Anche questa volta avevo pronta la mia domanda.
Comunicate le vostre intenzioni alla signora Fairfax, signore; ci ha visti insieme stanotte, in anticamera, ed è rimasta turbata.
Datele qualche spiegazione prima che la riveda ancora.
Non mi piace essere giudicata male da una donna così buona.
Va’ nella tua stanza e mettiti il cappello, rispose.
Voglio che tu mi accompagni a Millcote, stamane; e mentre ti prepari per la gita, io rischiarerò le idee alla vecchia signora.
Forse, Janet, ha pensato che tu abbia gettato via il mondo per l’amore, e che lo consideri una perdita felice.
Credo che abbia pensato che ho dimenticato la mia posizione e la vostra, signore.
Posizione! posizione!... La tua posizione è nel mio cuore, e sul collo di coloro che osassero insultarti ora o poi. Va’!.
Mi vestii rapidamente; e quando udii il signor Rochester lasciare il salottino della signora Fairfax, mi affrettai a scendere.
La vecchia signora aveva dovuto interrompere la sua lettura mattutina della Scrittura: la Lezione del giorno; la sua Bibbia le stava aperta davanti, con sopra gli occhiali.
Quella sua occupazione, lasciata in sospeso per l’arrivo del signor Rochester, sembrava adesso dimenticata: gli occhi di lei erano fissi sulla bianca parete di fronte ed esprimevano la sorpresa di una mente tranquilla sconvolta da notizie insolite.
Nel vedermi si scosse; fece quasi uno sforzo per sorridere e mise insieme qualche parola di congratulazione; ma il sorriso si spense e la frase fu lasciata a mezzo.
Si mise gli occhiali, chiuse la Bibbia e allontanò la sua sedia dal tavolo.
Mi sento così stordita, cominciò. In verità non so che cosa dirvi, signorina Eyre. È proprio vero che non ho sognato?
A volte, quando me ne sto così sola, cado in un dormiveglia e immagino cose che non sono mai avvenute.
Più di una volta, durante questi assopimenti, mi è sembrato di vedere il mio caro marito, morto quindici anni fa, seduto al mio fianco, e lo udivo perfino chiamarmi per nome, Alice, come faceva sempre.
Adesso potete dirmi se è proprio vero che il signor Rochester vi ha chiesto in moglie?
Non ridete di me.
Ma in realtà mi sembra che sia venuto qui cinque minuti fa e mi abbia detto che fra un mese vi sposerà.
Ha detto la stessa cosa anche a me, risposi.
Lo ha detto!
E voi gli credete.
Lo avete accettato?.
Sì.
Mi guardò strabiliata.
Non lo avrei mai pensato.
È un uomo orgoglioso: tutti i Rochester sono stati orgogliosi: e almeno suo padre amava il denaro.
Anche lui è sempre stato considerato accorto.
E intende sposarvi?.
Così mi ha detto.
Mi squadrò da capo a piedi: nei suoi occhi lessi che non aveva scoperto in me nessun fascino tale da risolvere l’enigma.
Per me è incomprensibile!, continuò; ma senza dubbio è così, dato che lo dite voi.
Come andrà a finire non saprei dirlo; davvero non lo so.
In questi casi di solito è preferibile una parità di condizione e di beni; e vi sono vent’anni di differenza fra voi.
Potrebbe quasi essere vostro padre.
No davvero, signora Fairfax!, esclamai punta sul vivo; non assomiglia affatto a mio padre!
Nessuno che ci vedesse insieme potrebbe supporlo nemmeno per un attimo.
Il signor Rochester ha tutta l’aria di un giovane, è come un giovane, sembra un uomo di venticinque anni.
È proprio per amore che vuole sposarvi?, domandò.
Ero così offesa dalla sua freddezza e dal suo scetticismo, che le lacrime mi salirono agli occhi.
Mi dispiace di addolorarvi, proseguì la vedova, ma siete così giovane e così poco abituata agli uomini, che desidero mettervi in guardia.
Vi è un vecchio detto: Non è oro tutto quello che luce; e in questo caso temo che troveremo qualche cosa di diverso da quello che voi e io ci aspettiamo.
Perché?... sono un mostro?
È impossibile che il signor Rochester provi un sincero affetto per me?.
No: avete un bellissimo aspetto, e negli ultimi tempi siete molto migliorata; credo che il signor Rochester si sia veramente innamorato di voi.
Ho sempre notato che eravate un po’ la sua prediletta.
Certe volte, proprio per l’amore che ho per voi, questa sua marcata preferenza mi ha fatto sentire a disagio, e avrei voluto mettervi sull’avviso: ma non mi piaceva suggerire anche la sola possibilità di un male.
Sapevo che un’idea simile vi avrebbe ferita e forse offesa; e voi eravate così discreta, così modesta e sensibile, che speravo poteste difendervi da sola.
La notte scorsa non so dirvi quanto abbia sofferto quando vi ho cercata per tutta la casa senza poter trovare in nessun luogo né voi né il padrone; e finalmente, a mezzanotte, vi ho visti tornare insieme.
Bene, non pensiamo più a questo, la interruppi impaziente; basta che ora tutto sia sistemato.
Speriamo che sia sistemato anche alla fine, disse: ma credetemi, non sarete mai troppo prudente.
Tenete il signor Rochester a distanza: diffidate di voi come di lui.
I signori della sua condizione non sono soliti sposare le loro istitutrici!.
Mi stavo irritando sempre più: per fortuna arrivò di corsa Adèle.
Fate venire anche me...
fate venire anche me a Millcote!, gridò.
Il signor Rochester non vuole, sebbene vi sia tanto posto nella nuova carrozza.
Pregatelo di lasciarmi venire, Mademoiselle.
Lo desidero anch’io, Adèle; e mi affrettai ad andarmene con lei, felice di lasciare la mia malinconica ammonitrice.
La carrozza era pronta: la stavano facendo girare per portarla davanti alla casa, e il mio padrone passeggiava sul lastricato mentre Pilot lo seguiva in su e in giù.
Adèle può accompagnarci, non è vero, signore?.
Ho detto di no. Non voglio marmocchi!... Voglio solo te.
Lasciatela venire, per piacere, signor Rochester: sarà meglio così.
No certo: sarà un impaccio.
Era perentorio nell’aspetto e nella voce.
Io sentivo ancora il freddo che mi avevano messo addosso i consigli della signora Fairfax ed ero avvilita dai suoi dubbi: un’inquietudine vaga e incerta aveva aggredito le mie speranze, e avevo quasi perduto la sensazione di avere un qualche potere su di lui.
Stavo per obbedirgli meccanicamente, senza insistere oltre; ma, nell’aiutarmi a salire in carrozza, egli mi guardò in volto.
Che è successo?, domandò.
Tutto il sole se n’è andato.
Desideri davvero che la piccola venga?
Ti dispiace se la lasciamo?.
Preferirei che venisse, signore.
Allora va’ subito a prendere il cappello e torna in un lampo!, gridò a Adèle.
Lei obbedì e filò via in fretta.
Dopo tutto, l’essere disturbati per un solo mattino non conterà molto, disse, visto che tra breve intendo avere te, i tuoi pensieri, la tua conversazione e la tua compagnia per tutta la vita.
Adèle, sulla carrozza, mi baciò per esprimermi la sua gratitudine: immediatamente fu relegata nell’angolo opposto al fianco di lui. Lei allora lanciò un’occhiata verso di me: un così severo vicino la metteva troppo in soggezione, e certo non osava protestare né fargli domande irritato com’era. Intervenni: Lasciate che venga da me: lì, forse, vi darà noia, signore; dalla mia parte c’è molto posto.
Me la passò come se fosse stata un cane da salotto. La manderò comunque in collegio, disse; ma adesso sorrideva.
Adèle lo udì e chiese se sarebbe andata in collegio sans mademoiselle.
Sì, rispose lui, assolutamente sans mademoiselle; perché io porterò mademoiselle sulla luna e là cercherò una caverna in una bianca vallata fra le cime dei vulcani, e mademoiselle vivrà con me e solo con me.
Non avrà nulla da mangiare; la farete morire di fame, osservò Adèle.
Raccoglierò manna per lei notte e giorno: le pianure e le colline della luna sono bianche di manna, cara Adèle.
Avrà bisogno di scaldarsi: come farà per avere un fuoco?.
I fuochi vengono fuori dalle montagne della luna: quando avrà freddo la porterò in cima a un picco e la porrò sul margine di un cratere.
Oh, qu’elle y sera mal...
peu confortable!57 E i suoi vestiti si consumeranno: come farà ad averne dei nuovi?.
Il signor Rochester si mostrò imbarazzato.
Hem!
Tu che cosa faresti, Adèle?
Lambiccati il cervello per trovare qualche espediente.
Credi che una nube bianca o rosa potrebbe andare come abito?
Inoltre si potrebbe ritagliare una bella sciarpa da un arcobaleno.
Sta molto meglio come è ora, concluse Adèle dopo averci pensato un po’: e poi si stancherebbe di vivere sola con voi sulla luna.
Se io fossi mademoiselle non accetterei assolutamente di venire con voi. Lei ha accettato: mi ha dato la sua parola. Ma potete tenerla qui; non ci sono strade per andare sulla luna; e né voi né lei sapete volare.
Adèle, guarda quel campo.
Adesso eravamo usciti dal cancello di Thornfield e la carrozza correva leggermente sulla strada battuta di Millcote ancora bagnata per il temporale recente.
Il verde dei cespugli e degli alberi rinfrescato dalla pioggia brillava lungo i lati della strada.
In quel campo, Adèle, stavo passeggiando una sera, sul tardi, circa quindici giorni fa...
la sera del giorno in cui mi aiutasti a raccogliere il fieno nei prati del frutteto; e poiché ero stanco di rastrellare il fieno, mi sedetti a riposare su di una scaletta; e lì tirai fuori un taccuino e una matita, e cominciai a scrivere di una disgrazia che mi capitò molto tempo fa, e del mio desiderio di avere nel futuro giorni felici: scrivevo molto in fretta sebbene la luce del giorno si affievolisse sulla pagina, quando qualcuno venne lungo il sentiero e si fermò a due iarde da me.
Lo guardai.
Era un piccolo essere con un sottile velo di ragnatela sul capo.
Gli feci cenno di avvicinarsi; e subito ubbidì, mi arrivava alle ginocchia.
Io non gli parlai e lui non disse una parola; ma io lessi nei suoi occhi e lui lesse nei miei; e il nostro colloquio senza parole consistette in questo: Mi disse di essere una fata che giungeva dal paese degli elfi; e il suo compito era di rendermi felice: dovevo andare con lei lontano dal mondo, in un luogo solitario...
sulla luna, per esempio... e accennò con la testa alla falce che stava spuntando sulla collina di Hay: mi parlò della grotta di alabastro e della valle d’argento dove avremmo potuto vivere. Le dissi che mi sarebbe piaciuto andarci; ma le ricordai, come hai ricordato tu a me, che non avevo ali per volare.
Oh, rispose la fata, questo non significa nulla!
Ecco un talismano che supererà ogni difficoltà; e mi porse un grazioso anello d’oro.
Mettetelo, disse, all’anulare della mia mano sinistra, io sarò vostra e voi sarete mio; e noi lasceremo la terra e costruiremo il nostro paradiso lassù.
E di nuovo accennò alla luna.
Questo anello, Adèle, è nella tasca dei miei calzoni sotto forma di una sovrana: ma intendo cambiarla al più presto nuovamente in anello. Ma che cosa ha a che fare mademoiselle con tutto questo? A me non interessa la fata; avete detto che sarebbe stata mademoiselle a seguirvi sulla luna.
Mademoiselle è una fata, le sussurrò misteriosamente.
A questo punto io le dissi di non badare ai suoi scherzi, e Adèle, da parte sua, manifestò un fondo di schietto scetticismo francese chiamando il signor Rochester un vrai menteur,58 e assicurandolo che non teneva in alcun conto i suoi contes de fées59 e che du reste, il n’y avait pas de fées, et quand même il y en avait,60 era sicura che non si sarebbero mai fatte vedere da lui, né gli avrebbero dato anelli né tanto meno proposto di vivere con lui sulla luna.
L’ora che passammo a Millcote fu piuttosto penosa per me.
Il signor Rochester mi costrinse a entrare in un certo negozio di sete e mi ordinò di scegliere una mezza dozzina di abiti.
Mi ripugnava questo acquisto e lo pregai di rimandarlo: no... bisognava concludere subito.
A forza di trattative condotte con energici bisbigli, ridussi la mezza dozzina a due soli: questi due, però, voleva sceglierli assolutamente lui.
Piena di ansia vidi i suoi occhi percorrere le stoffe dai vivaci colori, e fermarsi su di una ricca seta di un brillante ametista e su di un magnifico raso rosa.
Gli dissi, con una nuova serie di parlottamenti, che avrebbe potuto egualmente comprarmi un abito d’oro e un cappello d’argento: non mi sarei certo arrischiata a indossare le cose scelte da lui.
Con infinita difficoltà, poiché era tenace come una pietra, potei persuaderlo a cambiarli con un sobrio raso nero e una seta grigio perla.
Passi per questa volta, disse; ma avrebbe voluto tuttavia vedermi splendente come un’aiuola.
Fui felice di tirarlo fuori da quel negozio e, poi, da una gioielleria: più faceva acquisti per me e più sentivo le guance in fiamme per un senso di fastidio e di umiliazione.
Mentre risalivamo in carrozza e io me ne stavo stanca e febbricitante, mi ricordai di ciò che, nell’incalzare degli eventi, tristi o felici, avevo completamente dimenticato: la lettera inviata da mio zio, John Eyre, alla signora Reed, e la sua intenzione di adottarmi e farmi sua erede.
Sarebbe una vera risorsa, pensai, se potessi avere un’indipendenza, per quanto piccola; non riuscirò mai a sopportare di essere vestita come una bambola dal signor Rochester, o di starmene seduta come una seconda Danae sotto una pioggia d’oro quotidiana.
Appena a casa scriverò a Madera e dirò a mio zio John che sto per sposarmi e con chi: se avessi solo la prospettiva di poter portare un giorno al signor Rochester un mio contributo materiale, sopporterei più facilmente di essere mantenuta per ora da lui.
E un po’ rianimata da questa idea , mi arrischiai a incontrare ancora una volta gli occhi del mio padrone e pretendente che persisteva a cercare i miei sebbene distogliessi da lui il volto e lo sguardo.
Sorrideva; e pensai che il suo sorriso era quello che un sultano, in un momento di felicità e di passione, avrebbe potuto concedere a una schiava coperta del suo oro e delle sue gemme: strinsi forte la sua mano, che cercava insistentemente la mia, e gliela restituii rossa per la stretta appassionata.
Non dovete guardarmi così, dissi; se continuate a farlo non indosserò mai altro che i miei vecchi abiti di Lowood.
Mi sposerò con questo percalle a righe lilla: voi potrete farvi una vestaglia da camera con la seta grigio perla e un’infinita serie di panciotti con il raso nero.
Fece una risatina sommessa e si fregò le mani.
Oh, non è una gioia vederla e udirla?
Non è originale e pungente?
Non cambierei questa piccola ragazza inglese per l’intero serraglio del Gran Turco, occhi di gazzella, forme di urì e tutto il resto.
Questa allusione orientale mi ferì di nuovo.
Non voglio assolutamente essere per voi il sostituto di un serraglio, dissi; non cercate dunque di considerarmi tale.
Se vi piacciono cose di questo genere, signore, partite senza indugio per i bazar di Istanbul e comperate una schiera di schiave con un po’ di quel denaro che, a quanto pare, non riuscite a spendere qui in modo soddisfacente.
E che cosa farai tu, Janet, mentre io starò mercanteggiando tante tonnellate di carne e un tale assortimento di occhi neri?. Mi preparerò a partire come missionaria e a predicare la libertà alle donne rese schiave...
comprese le ospiti del vostro harem.
Riuscirò a entrare e a sollevare un ammutinamento; e voi, pascià delle tre code quale siete, signore, vi troverete in un batter d’occhio incatenato: fra l’altro, non consentirò mai a sciogliervi dalle catene finché non avrete firmato la più liberale costituzione che despota abbia mai accordato.
Accetterei di essere alla tua mercé, Jane.
Io non avrei misericordia, signor Rochester, se voi me la chiedete con occhi come questi.
Finché mi guardate così sarei certa che, qualunque garanzia mi dareste sotto costrizione, il primo vostro atto, appena rimesso in libertà, sarebbe quello di violarne i patti.
Diamine, Jane, che cosa vuoi ottenere?
Temo che tu intenda costringermi a una cerimonia matrimoniale privata prima di quella da celebrarsi davanti all’altare.
Vedo che vuoi stipulare condizioni particolari...
quali saranno?.
Voglio solo sentirmi a mio agio, signore, e non oppressa da una quantità di obblighi verso di voi.
Vi ricordate di quello che avete detto di Céline Varens?... dei diamanti e degli scialli preziosi che le avete dato? Io non sarò la vostra Céline Varens inglese.
Continuerò a comportarmi come l’istitutrice di Adèle, e a guadagnarmi così il vitto, l’alloggio e trenta sterline l’anno.
Fornirò il mio guardaroba con questo denaro e voi non mi darete niente altro che....
Ebbene, che cosa?.
La vostra stima; io vi darò in cambio la mia e saremo pari. Bene, quanto a fredda naturale impudenza e a istintivo orgoglio, non hai eguali, disse.
Ci stavamo avvicinando a Thornfield. Mi farai l’onore di pranzare con me, quest’oggi?, mi domandò mentre oltrepassavamo il cancello.
No, grazie, signore.
E perché no, grazie, se è lecito chiederlo?.
Non ho mai pranzato con voi, signore: e non vedo ragioni perché debba farlo ora: fino....
Fino a che cosa?
Ti piacciono le mezze frasi. Fino a che non potrò farne a meno.
Immagini che mangi come un orco o un vampiro, per aver paura di farmi compagnia a pranzo?.
Non ho mai immaginato niente di simile, signore; ma desidero continuare come al solito per un altro mese.
Ti libererai subito della tua schiavitù di istitutrice.
Perdonatemi, signore, ma non lo farò.
Andrò avanti come ho sempre fatto.
Mi terrò lontana da voi per tutto il giorno, come sono stata abituata a fare: potete mandarmi a chiamare la sera, quando avrete voglia di vedermi, e io verrò; ma non in altre ore.
Ho bisogno di una fumata, Jane, o di una presa di tabacco, per rimettermi da tutto questo, pour me donner une contenence,61 come direbbe Adèle; e disgraziatamente non ho né il portasigari né la tabacchiera.
Ma ascolta... abbassa la voce.
Adesso è il tuo momento, piccola tiranna, ma presto sarà il mio; e quando sarò sicuro di averti presa, di averti e di tenerti, ti attaccherò parlando in modo figurato a una catena come questa .
Sì, mio grazioso gingillo, ti porterò appesa al petto per paura che il mio gioiello vada perduto.
Disse così aiutandomi a scendere dalla carrozza, e, mentre tirava giù Adèle, entrai in casa e mi ritirai prudentemente al piano di sopra.
La sera egli mi chiamò presso di sé.
Avevo preparato un’occupazione per lui; perché ero decisa a non passare tutto il tempo in una conversazione tête-à-tête.
Ricordavo la sua bella voce; sapevo che gli piaceva cantare... come piace in genere a tutti quelli che cantano bene.
Io non avevo doti per il canto, e, secondo il suo poco lusinghiero giudizio, nemmeno per la musica; ma mi piaceva ascoltare una buona esecuzione.
Non appena il crepuscolo, quest’ora così adatta per la romanza, calò il suo azzurro e stellato drappo davanti alla finestra, mi alzai, aprii il piano e lo invitai, per amor del cielo, a farmi sentire una canzone.
Disse che ero una maga capricciosa e che avrebbe preferito cantare in qualche altra occasione; ma io dichiarai che non si sarebbe potuta trovare occasione più opportuna.
Ti piaceva la mia voce?, domandò.
Moltissimo.
Non ero affatto entusiasta di lusingare così la sua sensibile vanità; ma, per una volta, e per motivi di convenienza, sarei anche arrivata a secondarla e provocarla.
Allora, Jane, mi accompagnerai.
Benissimo, signore, mi proverò.
Mi provai, ma fui subito scacciata via dallo sgabello come una piccola pasticciona.
Dopo avermi messa così da parte senza cerimonie ma era proprio quello che desideravo egli prese il mio posto e cominciò ad accompagnarsi da solo: perché suonava altrettanto bene di quanto cantava.
Io mi ritirai nel vano della finestra.
E mentre me ne stavo lì e guardavo fuori gli alberi fermi e il prato in ombra, egli cantò con voce calda su una dolce aria i versi seguenti: Il più sincero amor che un cuore onesto Nell’imo arde e incita Versò per ogni vena in agil gesto Il fluir della vita.
L’apparire di lei fu la mia speme Il partir la mia pena, E se a caso un indugio la trattiene Ho il gelo in ogni vena.
Sognai una gioia senza fine lieta: Dare e avere amore, E mi diressi ansioso a questa meta Con il mio cieco ardore.
Ma invalicabil spazio si diffonde Fra la mia e la tua vita Infido al par delle spumose onde Di distesa infinita.
Come un ladro inseguito, andai sconfitto Per selvaggi recessi, L’Odio, il Poter, la Rabbia e il Diritto Fra di noi si eran messi.
Ostacoli e perigli ho superato, Il destino sfidai: Perseguitato, oppresso e minacciato Impetuoso passai.
Salì l’arcobaleno alto sul ciglio; Sognai gaie corone: Perché in gloria mi apparve questo figlio Della pioggia e del sole.
Brilla solenne fra le nubi oscure Con sue luci incorrotte; Né curo quali fosche altre paure Può radunar la notte.
Nell’ora dolce, tutto ciò che ho vinto Venga pur qual saetta Da un’ala forte e rapida sospinto A reclamar vendetta: Venga l’Odio ad abbattermi e maligno Fieda senza pietà, E il Potere, con furente ghigno, Mi giuri inimistà.
La sua man nella mia pose l’amata In dolce e nobil modo E giurò di sentirsi a me allacciata Dal consacrato nodo.
Con un bacio il mio amore in morte e in vita D’essere mia ha giurato; Raggiunto ho infine la mia gioia infinita: Amare...
essere amato.
Si alzò per venire verso di me, e vidi il suo volto appassionato, vidi brillare i suoi grandi occhi di falco, e la tenerezza e la passione su ogni tratto.
Mi sentii per un attimo venir meno... ma mi ripresi.
Non volevo scene dolci né audaci effusioni; e resistetti al pericolo per entrambi: dovevo preparare un’arma per la difesa...
affilai la lingua: mentre egli mi raggiungeva gli chiesi bruscamente chi intendeva sposare adesso. Mi rispose che era quella una domanda strana, per la sua cara Jane.
Davvero?
Io la consideravo molto naturale e necessaria: aveva detto che la sua futura sposa sarebbe stata sua in vita e in morte.
Che cosa voleva intendere con questa idea pagana? Io non avevo intenzione di morire con lui...
poteva starne sicuro.
Oh, tutto quello che appassionatamente desiderava, tutto quello che chiedeva era che vivessi con lui!
La morte non mi riguardava.
Mi sembrava di sì: avevo al pari di lui il diritto di morire al tempo debito, e lo avrei aspettato senza anticiparlo come una vedova indiana.
Volevo perdonargli questa idea egoistica e dimostrargli il mio perdono con un bacio di riconciliazione?.
No: lo pregavo di scusarmi a mia volta.
A questo punto mi sentii chiamare piccola spietata, e aggiunse che ogni altra donna si sarebbe profondamente commossa per quei versi cantati in suo onore. Lo assicurai che ero spietata per natura...
proprio dura come una pietra, e che mi avrebbe trovato spesso così; inoltre ero decisa a mostrargli alcune asprezze del mio carattere prima che finissero le prossime quattro settimane: avrebbe potuto rendersi pienamente conto di che genere di contratto si accingeva a stipulare e, finché era ancora in tempo, poteva sempre romperlo.
Volevo calmarmi e ragionare?.
Sarei stata calmissima, se lo desiderava; quanto al ragionare mi lusingavo di star facendo proprio quello.
Si irritò, si spazientì, sbuffò.
Benissimo, pensai, potete infuriarvi e inquietarvi finché volete, ma son sicura che questo è il miglior sistema da seguire con voi.
Vi amo più che non possa esprimere, ma non voglio lasciarmi andare a sentimentalismi: e a forza di risposte ironiche terrò lontano anche voi dall’orlo dell’abisso; senza contare che, in questo modo, verrà mantenuta fra noi quella distanza che più conviene al nostro reciproco vantaggio.
Si irritò tremendamente; quando poi si ritirò, pieno di collera, dall’altra parte della stanza, mi alzai dicendo: Vi auguro la buona notte, signore, al mio solito modo naturale e rispettoso, scivolai fuori dalla porta laterale e me ne andai.
Rimasi fedele a questo sistema per tutto il periodo del fidanzamento; e col miglior successo.
Certo egli era di cattivo umore e scontento; ma tutto sommato mi accorsi che quei colloqui lo interessavano quanto mai, e che una sottomissione da agnello o una dolcezza da tortora, oltre a incoraggiare ancor più il suo autoritarismo, non gli sarebbero state molto gradite e non lo avrebbero soddisfatto.
In presenza di altri mi mostravo, come nel passato, sottomessa e rispettosa: ogni altra linea di condotta sarebbe stata inopportuna: solo nei nostri incontri serali polemizzavo con lui tormentandolo.
Egli continuava a mandarmi a chiamare puntualmente quando la pendola batteva le sette; ma adesso, quando mi presentavo a lui, egli non aveva più sulle labbra parole sdolcinate come amore o cara; le sue migliori espressioni a mio riguardo erano bambola provocante, elfo malizioso, folletto, bimba rapita dalle fate ecc.
E così pure, invece di carezze, ottenevo occhiate sdegnose, in luogo di una stretta di mano, un pizzicotto sul braccio; e così invece di un bacio sulle guance, una tiratina d’orecchi.
Meglio così: per il momento preferivo senz’altro queste rudi manifestazioni a qualsiasi altra più tenera.
Vedevo che la signora Fairfax mi approvava: le sue ansie a mio riguardo svanirono; ero dunque certa di far bene.
Frattanto il signor Rochester sosteneva che io lo stavo riducendo a pelle e ossa, e minacciava di vendicarsi fieramente della mia condotta attuale in un futuro molto prossimo.
Io ridevo fra di me di queste minacce.
Adesso vi tengo abbastanza bene in scacco, pensavo; e non dubito di poterlo fare anche in seguito: se un metodo perderà la sua efficacia, ne troveremo un altro.
E tuttavia il mio compito non era facile; spesso avrei preferito piacergli che stuzzicarlo.
Il mio futuro marito stava diventando per me tutto il mio mondo; e più ancora del mondo: quasi la mia speranza celeste.
Egli era tra me e ogni mio pensiero religioso, come un’eclisse si frappone fra l’uomo e il sole immenso.
In quei giorni non riuscivo più a vedere Dio nella sua creatura: poiché di essa avevo fatto un idolo.
CAPITOLO XXV Il mese di fidanzamento era trascorso: ormai si contavano le sue ultime ore. Il grande giorno si avvicinava...
la data delle nozze non era stata rinviata; e tutti i preparativi erano terminati.
Io, per lo meno, non avevo più nulla da fare: i miei bauli erano lì, preparati, chiusi e legati, in fila, addossati alla parete della mia cameretta; domani, a quest’ora, sarebbero stati già lontano sulla strada di Londra: e così anch’io, a Dio piacendo...
o meglio non io, ma una certa Jane Rochester, una persona che ancora non mi era famigliare.
Solo gli indirizzi dovevano ancora essere applicati: erano nel mio cassetto, quattro cartellini su ognuno dei quali il signor Rochester stesso aveva scritto: Signora Rochester, Hotel ***, Londra: non riuscivo a persuadermi ad attaccarli o a farli attaccare.
La signora Rochester!
Non esisteva ancora: sarebbe nata solo il mattino seguente, un po’ dopo le otto; e io volevo attendere che venisse al mondo prima di assegnarle tutta quella proprietà.
Era già abbastanza che in quell’armadio, dall’altra parte della mia toeletta, degli abiti che si diceva le appartenessero avessero già sostituito il mio abito nero di Lowood e il cappello di paglia.
Perché quell’abbigliamento da sposa, l’abito grigio perla e il vaporoso velo che pendevano dall’attaccapanni non mi appartenevano ancora. Chiusi l’armadio per non vedere quello strano, spettrale apparato: in quell’ora le nove esso emanava bagliori di fantasma nell’ombra della mia stanza.
Ti lascerò a te stesso, bianco sogno, dissi. Ho la febbre: sento il vento soffiare: uscirò all’aperto per sentirlo meglio.
Non era solo la fretta dei preparativi quella che mi rendeva febbricitante; non solo il presagio del grande cambiamento...
della nuova vita che sarebbe iniziata per me l’indomani: certo entrambe queste circostanze avevano la loro parte in quell’inquietudine, in quell’eccitazione che mi spingevano fuori di casa, nel giardino buio, a un’ora così tarda: ma una terza causa opprimeva fortemente il mio animo.
Avevo in cuore una strana ansia.
Era avvenuto qualche cosa che non riuscivo a comprendere: nessuno all’infuori di me conosceva né aveva assistito al fatto che risaliva alla notte precedente.
Il signor Rochester era assente da casa; e tuttora non era tornato: degli affari lo avevano chiamato a una sua piccola proprietà di due o tre fattorie a una trentina di miglia...
affari che doveva sistemare personalmente in vista della sua partenza dall’Inghilterra. Adesso aspettavo il suo ritorno, impaziente di togliermi dall’anima quel peso e di avere da lui la soluzione dell’enigma che mi rendeva perplessa.
Attendi la sua venuta, lettore: quando rivelerò a lui il mio segreto, tu parteciperai alla confidenza.
Mi diressi al frutteto, spinta a cercare quel rifugio dal vento che aveva soffiato con violenza da sud per tutta la giornata senza portare tuttavia una goccia di pioggia.
Invece di calare con la notte, sembrava aumentare la sua furia ululando cupamente: gli alberi erano continuamente piegati da un lato senza mai torcersi nel vortice, senza riportare indietro i loro rami nemmeno una volta in un’ora: tanto insistente era la violenza che faceva volgere le loro chiome ramificate verso il nord...
Le nubi, trascinate da un polo all’altro, si ammassavano veloci l’una sull’altra: non era apparso un solo spiraglio di azzurro in tutto quel giorno di luglio. Non senza un certo selvaggio piacere corsi davanti al vento abbandonando l’angoscia del mio animo a quello smisurato torrente d’aria che tuonava attraverso lo spazio.
Discesa lungo il viale di laurocerasi, mi trovai di fronte al relitto dell’ippocastano; si ergeva nero e spezzato: il tronco, spaccato a metà, sembrava una spettrale bocca ansimante.
Le due metà non si erano separate perché alla base le radici solide e resistenti le avevano tenute unite; in entrambe ogni vitalità era distrutta: la linfa non fluiva più: i grandi rami delle due parti erano morti e le tempeste del prossimo inverno ne avrebbero certo abbattuta una o tutte e due; anche se si potevano ancora chiamare la forma di un albero...
una rovina, solo una completa rovina. Avete fatto bene a tenervi strette l’una all’altra, dissi come se le due mostruose schegge fossero esseri viventi e potessero udirmi. Credo che, ferite come siete, bruciate e inaridite, ci sia ancora in voi un breve alito di vita che sorge dalle fedeli e oneste radici a cui vi tenete: non avrete più verdi foglie...
non vedrete più gli uccelli far nidi e cantare idilli sui vostri rami; il tempo della gioia e dell’amore è finito per voi: ma non siete sole: ognuna di voi ha una compagna a cui chieder conforto nella decadenza.
Mentre volgevo lo sguardo in alto, verso di loro, la luna apparve un attimo in cielo proprio sopra la spaccatura: il suo disco era di un rosso sanguigno e per metà velato; parve gettarmi uno sguardo sinistro e stravolto, e subito scomparve di nuovo dietro le nubi che correvano dense e veloci.
Per un momento il vento cadde, intorno a Thornfield, ma in lontananza, sui boschi e le acque, dilagò un confuso, malinconico gemito: troppo triste era ascoltarlo, e io fuggii via. Vagai qua e là per il frutteto; raccolsi le mele cadute nell’erba attorno alle radici dei tronchi; mi dedicai a dividere le mature dalle acerbe; le portai in casa e le misi nella dispensa.
Poi mi recai in biblioteca per assicurarmi che il fuoco fosse acceso, perché, sebbene fosse estate, sapevo che in queste fosche serate il signor Rochester desiderava vedere un allegro focolare al suo ritorno; sì, il fuoco era stato acceso da tempo e fiammeggiava.
Misi la sua poltrona a fianco del caminetto: spinsi il tavolo vicino a essa: abbassai le tende e feci portare le candele, pronte per essere accese.
Più inquieta che mai, dopo tutti questi preparativi non riuscivo né a sedermi né a restare in casa; un piccolo orologio nella stanza e la vecchia pendola nell’anticamera batterono insieme le dieci.
Come si fa tardi!, dissi.
Correrò al cancello: ogni tanto appare la luna: posso vedere un bel pezzo di strada.
Adesso dovrebbe arrivare e, andandogli incontro, mi risparmierò qualche minuto di attesa.
Il vento ululava alto tra i grandi alberi che riparavano la cancellata; ma la strada, per quanto potevo vedere a destra e a sinistra, era completamente silenziosa e solitaria: tranne le ombre delle nuvole che la attraversavano ogni tanto quando appariva la luna, era solo una lunga striscia chiara.
Una lacrima infantile appannò i miei occhi mentre guardavo... una lacrima di delusione e di impazienza; ne sentii vergogna e l’asciugai.
Non sapevo decidermi; la luna si chiuse interamente nei suoi recessi e abbassò del tutto le sue tende di nubi: la notte divenne buia; la pioggia sospinta dal vento avanzava rapidamente.
Vorrei che arrivasse!
vorrei che arrivasse!, esclamai, colta da un triste presagio.
Avevo atteso il suo ritorno prima del tè; adesso era buio: che cosa poteva trattenerlo?
Era avvenuto qualche incidente?
Di nuovo mi si riaffacciò alla mente l’episodio della notte precedente.
Lo interpretai come un presagio di sventura.
Temevo che le mie speranze fossero troppo splendenti per essere realizzate; e negli ultimi tempi avevo avuto tanta felicità da immaginare adesso che la mia fortuna avesse passato il meridiano e fosse in declino.
Bene, non posso tornare a casa, pensai; non posso mettermi a sedere accanto al caminetto mentre lui è fuori con questo tempo; meglio stancarmi fisicamente che angosciarmi il cuore; proseguirò fino a incontrarlo.
Uscii; camminai in fretta, ma non andai lontano: prima di aver fatto un quarto di miglio udii un batter di zoccoli; un cavaliere arrivò a pieno galoppo; un cane gli correva a fianco.
Via i tristi presentimenti!
Era lui: eccolo lì, montato su Mesrour e seguito da Pilot.
Mi vide, perché la luna aveva aperto un’azzurra distesa nel cielo e avanzava, brillante e foriera di pioggia: si tolse il cappello e lo sventolò.
Subito gli corsi incontro.
Ecco!, esclamò tendendomi la mano e chinandosi sulla sella: non puoi fare a meno di me, è evidente.
Metti il piede sulla punta del mio stivale; dammi tutte e due le mani: monta!.
Obbedii: la gioia mi rendeva agile: saltai su davanti a lui.
Ebbi un bacio appassionato come benvenuto e varie manifestazioni di tenerezza che accettai come meglio potei.
Infine frenò la sua eccitazione per domandare: Ma è successo qualche cosa, Janet, per essermi venuta incontro a quest’ora?
Qualche cosa di brutto?.
No, ma pensavo che non sareste arrivato più.
Non resistevo ad aspettarvi in casa, specialmente con questa pioggia e questo vento.
Pioggia e vento davvero!
sì, sei gocciolante come una sirena; avvolgiti nel mio mantello: ma credo che tu abbia la febbre, Jane: hai le guance e le mani che bruciano.
Ti chiedo ancora se è successo qualche cosa.
Adesso non ho più nulla: non mi sento più spaventata né infelice.
Dunque lo sei stata.
Piuttosto: ma ve ne parlerò mentre andiamo, signore; e penso che riderete delle mie preoccupazioni.
Riderò di cuore quando domani sarà passato; fin allora non oso: la mia vittoria non è sicura.
Eri proprio tu quella che, in quest’ultimo mese, mi guizzava fra le mani come un’anguilla, piena di spine come una rosa canina?
Non potevo mettere un dito su nessuna parte senza pungermi; e adesso mi sembra di aver raccolto fra le braccia un agnello smarrito.
Vagavi fuor dell’ovile in cerca del tuo pastore, non è vero, Jane?.
Avevo bisogno di voi, ma non ve ne inorgoglite.
Eccoci arrivati a Thornfield; adesso lasciatemi scendere. Mi fece scivolare a terra.
Mentre John prendeva il cavallo, egli mi seguì nell’anticamera dicendomi di affrettarmi a mettermi addosso qualche cosa di asciutto e di raggiungerlo poi nella biblioteca; mi fermò ai piedi della scala per farmi promettere che non lo avrei fatto aspettare: difatti pochi minuti dopo ero da lui.
Lo trovai che stava cenando.
Prendi una sedia e fammi compagnia, Jane: se Dio vorrà, sarà questo il penultimo pasto che consumerai a Thornfield per un bel pezzo.
Gli sedetti vicino, ma gli dissi che non potevo mangiare.
È per la prospettiva del viaggio che ti si prepara, Jane?
È forse il pensiero di andare a Londra, che ti toglie l’appetito?.
Stasera, signore, non vedo chiaramente il mio futuro; non so nemmeno quali pensieri abbia per la testa.
Tutto mi sembra irreale. Eccetto me: io sono abbastanza concreto...
toccami.
Voi, signore, siete la cosa più irreale di tutto: un puro sogno.
Mi presentò la sua mano ridendo.
È un sogno, questa?, disse avvicinandomela agli occhi.
Aveva una mano tornita, muscolosa e robusta, un braccio lungo e forte.
Sì; sebbene la tocchi è un sogno, risposi allontanandola dal mio volto.
Avete finito di cenare, signore?.
Sì, Jane.
Suonai il campanello e ordinai di portar via il vassoio.
Quando fummo di nuovo soli, attizzai il fuoco e sedetti su di un basso sedile alle ginocchia del mio padrone.
È quasi mezzanotte, dissi.
Sì: ma ricordi, Jane, che mi hai promesso di vegliare con me la notte prima del mio matrimonio?.
Ve l’ho promesso; e lo farò per almeno un’ora o due: non ho alcuna voglia di andare a letto.
Hai finito tutti i tuoi preparativi?.
Tutti, signore. Anch’io da parte mia, rispose.
Ho sistemato tutto; lasceremo Thornfield domattina, una mezz’ora dopo essere tornati dalla chiesa.
Benissimo, signore.
Con quale straordinario sorriso hai pronunciato questa parola, benissimo, Jane!
Che brillante colorito hai sulle guance! E che strani bagliori negli occhi!
Ti senti bene?.
Credo di sì.
Credi? Che succede?
Dimmi che cosa senti.
Non posso, signore: non ci sono parole per dirvi che cosa sento.
Vorrei che questo momento non finisse mai: che cosa accadrà nelle prossime ore?.
Questa è malinconia, Jane. Sei sovreccitata e stanca.
E voi, signore, vi sentite calmo e felice?. Calmo?...
no; ma felice...
fino all’intimo del cuore.
Alzai lo sguardo verso di lui per leggere nel suo volto i segni della gioia: era appassionato ed eccitato.
Abbi fiducia in me, Jane; libera il tuo animo da ogni peso che l’opprime confidandomelo.
Che cosa temi?... Che io non possa essere un buon marito?. Questo è l’ultimo dei miei pensieri. Sei preoccupata per la tua nuova futura condizione?...
Per la nuova vita che stai per affrontare?.
No.
Non so più che pensare, Jane: il tuo sguardo e la tua voce pieni di tristezza mi rendono perplesso e mi addolorano.
Ho bisogno di una spiegazione.
Dunque, signore, ascoltate.
La notte scorsa eravate assente, non è vero?.
Sì: capisco: tu hai alluso poco fa a qualche cosa che è accaduto durante la mia assenza...
nulla di grave, probabilmente, ma che, insomma, ti ha turbata. Parla.
Forse la signora Fairfax ti ha detto qualche cosa? Hai sentito delle chiacchiere dei domestici?...
È stato ferito questo tuo amor proprio così sensibile?.
No, signore. Suonarono le dodici...
Attesi che l’orologio della biblioteca battesse i suoi rintocchi argentini e la pendola i suoi colpi, rauchi e profondi, poi continuai.
Ieri sono stata per tutto il giorno molto occupata e molto felice in quel continuo trambusto; perché non sono affatto turbata, come voi sembrate credere, da timori circa la mia nuova vita eccetera: penso che sia una cosa magnifica sperare di poter vivere con voi, perché vi amo.
No, signore, non accarezzatemi adesso... lasciatemi parlare tranquilla. Ieri ero piena di fiducia nella provvidenza e credevo che tutto concorresse al vostro bene e al mio: era una bella giornata, ricordate... il cielo sereno, l’aria calma garantivano a voi un viaggio comodo e sicuro.
Dopo il tè, passeggiai un poco sul lastricato davanti alla casa pensando a voi; e, nell’immaginazione, vi vedevo così vicino a me, che quasi non mi accorgevo della vostra assenza.
Pensavo alla vita che mi attendeva... la vostra vita, signore... un’esistenza tanto più aperta e più ricca della mia quanto il mare è più profondo dei modesti ruscelli che vi si versano. Mi domandavo perché i moralisti chiamano questo mondo un triste deserto: per me era fiorito come un roseto.
Al tramonto l’aria divenne fredda e il cielo nuvoloso: rientrai; Sophie mi chiamò al piano di sopra per vedere l’abito di nozze che avevano appena portato; e sotto di esso, nella scatola, trovai il vostro dono...
il velo che, nelle vostre manie principesche, mi avevate fatto venire da Londra, deciso, penso, visto che non avevo voluto gioielli, a farmi accettare qualche cosa di egualmente costoso. Sorrisi dispiegandolo, e pensavo che vi avrei stuzzicato per i vostri gusti aristocratici e gli sforzi per nascondere la vostra moglie plebea sotto gli attributi di una nobildonna.
Pensai che vi avrei fatto vedere il quadrato di tulle, senza alcun ricamo, che io stessa avevo confezionato per coprire il mio umile capo, domandandovi se non era sufficiente per una donna che non poteva portare a suo marito né dote, né bellezza, né relazioni.
Vedevo chiaramente la vostra espressione; e udivo le vostre sdegnate risposte da fiero democratico, di non avere alcun bisogno di aumentare la vostra ricchezza o di elevare la vostra posizione sposando un patrimonio o una corona.
Come leggi bene in me, piccola maga!, mi interruppe il signor Rochester: ma che cos’altro hai trovato nel velo, oltre ai ricami?
Forse del veleno o un pugnale, per essere adesso così triste?.
No, no, signore: oltre al pregio e alla delicatezza della lavorazione, non vi ho trovato altro che l’orgoglio dei Fairfax Rochester; e questo non mi ha spaventata perché sono abituata alla vista di un tal demonio.
Ma, signore, quando fu buio si alzò il vento: ieri sera soffiava non come adesso, impetuoso e violento, ma con un cupo e lamentoso suono, molto più pauroso.
Avrei voluto che ci foste voi.
Entrai in questa stanza, e la vista della vostra poltrona vuota e del fuoco spento mi agghiacciò. Poco dopo andai a letto, ma non riuscivo a dormire...
un senso di ansia mi angosciava.
Mentre la bufera aumentava, mi parve di udire un lugubre suono, soffocato sotto di essa; dapprima non potei dire se veniva da dentro casa o da fuori; ma si ripeteva, incerto, lugubre, a ogni pausa; infine decisi che doveva essere qualche cane che ululava in lontananza.
Fui felice quando cessò.
Dopo essermi addormentata, l’immagine di una notte buia e burrascosa perdurò nei sogni.
Mi rimase anche il desiderio di essere con voi e avevo la strana, penosa impressione che qualche cosa si frapponesse tra noi due.
Durante tutto il primo sonno sognai di percorrere una strada tortuosa e sconosciuta; ero immersa nell’oscurità più completa; la pioggia scrosciava su di me; portavo in braccio un bambino, una creatura troppo piccola e debole per camminare, che tremava fra le mie braccia intirizzite e gemeva pietosamente.
Pensavo che voi, signore, foste su quella strada, molto avanti a me, e ogni mia fibra era tesa nello sforzo di raggiungervi, e di pronunciare il vostro nome per pregarvi di attendermi...
ma i miei movimenti erano inceppati e la mia voce si spegneva senza potersi articolare; frattanto sentivo che voi vi allontanavate sempre più a ogni istante. E questi sogni ti disturbano anche adesso, che ti sono così vicino, Jane?
Piccola nervosa!
Dimentica questi mali immaginari e pensa solo alla reale felicità!
Hai detto di amarmi, Janet: sì, non lo dimenticherò; e tu non puoi negarlo.
Quelle parole non si sono spente sulle tue labbra prima che tu le pronunciassi.
Le ho udite chiare e gentili: un po’ troppo solenni, forse, ma dolci come musica: Penso che sia una cosa magnifica sperare di poter vivere con voi, perché vi amo.
Mi ami davvero, Jane?... Ripetilo. Vi amo, signore... vi amo con tutto il cuore.
Ebbene, disse dopo qualche minuto di silenzio, è strano; ma queste tue parole mi sono entrate nel petto con un senso di pena.
Perché?
Forse perché le hai dette con un fervore quasi religioso, e perché il tuo sguardo rivolto verso di me esprime il massimo della fiducia, della necessità, della devozione: questo è troppo per me, è come se avessi vicino un puro spirito.
Jane, riprendi quel tuo atteggiamento malizioso che ti è così congeniale; rivolgimi uno di quei tuoi sorrisi capricciosi, diffidenti, provocanti, dimmi che mi odii... stuzzicami, tormentami; fa’ tutto quello che vuoi ma non commuovermi: preferisco essere irritato che rattristato. Vi punzecchierò e tormenterò a vostro piacere quando avrò terminato il mio racconto: ma ascoltatemi fino alla fine.
Credevo che mi avessi detto tutto, Jane.
Credevo di aver trovato in questo sogno la causa della tua malinconia.
Scossi la testa.
Come?
c’è dell’altro?
Ma non voglio pensare che sia qualche cosa di importante.
Ti avverto fin da ora che non ci crederò del tutto.
Continua.
La sua aria inquieta, una certa preoccupata impazienza nei suoi modi mi meravigliarono; ma proseguii. Feci un altro sogno, signore: Thornfield era una tetra rovina, rifugio di pipistrelli e di gufi.
Mi parve che di tutta la sua imponente facciata non restasse che una scheletrica muraglia, alta e pericolante.
Vagavo, in una notte di luna, tra i ruderi coperti di erbe: ora inciampavo nel marmo di un caminetto abbattuto, ora nel frammento di un cornicione. Avevo sempre in braccio quello sconosciuto bambino avvolto in uno scialle: ma questa volta non potevo posarlo in nessun luogo, sebbene avessi le braccia stanche...
sebbene il suo peso mi impedisse di avanzare: dovevo tenerlo.
Udii il lontano galoppo di un cavallo sulla strada: eravate voi che stavate partendo per una regione lontana, per molti anni.
Mi arrampicai per la pericolante muraglia con una fretta temeraria e frenetica, ansiosa di vedervi dall’alto: le pietre rotolavano sotto il mio piede, le edere a cui mi aggrappavo cedevano, il bambino si stringeva atterrito al mio collo fin quasi a strangolarmi; infine arrivavo in cima.
Vi vidi come un punto su di un bianco sentiero, via via sempre più piccolo.
Le raffiche di vento erano così forti che non potevo stare in piedi.
Mi sedetti su di una stretta sporgenza; calmai il bambino sgomento che tenevo in grembo: voi voltaste un angolo della strada: mi chinai in avanti per vedervi un’ultima volta; il muro franò; sentii una forte scossa; il bambino mi scivolò dalle ginocchia, persi l’equilibrio, caddi e mi svegliai.
E adesso, Jane, è finito?.
Solo il preludio, signore; il racconto deve ancora cominciare.
Nello svegliarmi, un bagliore mi ferì agli occhi; pensai: Oh, è giorno!.
Ma mi ingannavo; era solo la luce di una candela.
Credetti che fosse entrata Sophie.
Sulla toeletta vi era un candeliere, e gli sportelli dell’armadio a muro in cui, prima di andare a letto, avevo appeso il mio abito da sposa e il velo erano spalancati; sentii là un armeggìo.
Chiesi: Sophie, che cosa fate?. Nessuno rispose; ma una figura apparve nel vano dell’armadio; prese il candeliere, lo tenne alto e osservò gli indumenti che pendevano dall’attaccapanni. Sophie!
Sophie!, gridai ancora: ma di nuovo nessuno rispose.
Mi ero alzata a sedere sul letto e mi tesi in avanti: dapprima la sorpresa e poi lo smarrimento s’impadronirono di me; infine il sangue mi si gelò nelle vene.
Signor Rochester, non era Sophie, non era Leah, non era la signora Fairfax: e non era...
no, ne ero sicura e lo sono ancora... non era neppure quella strana donna, Grace Poole. Doveva essere per forza una di loro, mi interruppe il padrone. No, signore, vi assicuro assolutamente di no.
Quell’essere che mi stava davanti non l’avevo mai visto prima qui a Thornfield Hall: la sua statura e il suo profilo erano per me del tutto nuovi.
Descrivilo, Jane.
Sembrava una donna alta e robusta, con capelli folti e neri che le cadevano lungo la schiena.
Non riuscii a distinguere l’abito che indossava: era bianco e liscio; ma non potrei dire se fosse una veste, o un lenzuolo, o una camicia.
L’hai vista in volto?.
Dapprima no.
Ma a un tratto prese il mio velo; lo tenne alzato, lo contemplò a lungo, e infine se lo mise sulla testa volgendosi verso lo specchio.
In quel momento vidi riflettersi molto distintamente il suo volto e i suoi tratti nell’ombra ovale del vetro.
E com’era?. Paurosa e spettrale...
oh, signore, non ho mai visto una faccia come quella!
Era un volto livido... selvaggio.
Vorrei poter dimenticare il roteare di quegli occhi rossastri e il pauroso gonfiore nerastro dei lineamenti!.
Di solito i fantasmi sono pallidi, Jane.
Quello, signore, era violaceo: le labbra tumide e scure; la fronte rugosa; le sopracciglia nere ampiamente inarcate sugli occhi iniettati di sangue.
Devo dirvi che cosa mi ricordava?.
Di’. L’orribile spettro tedesco... il vampiro. Ah!...
e che ha fatto?.
Signore, si tolse il velo da quella sua squallida testa, lo lacerò in due e, gettati a terra i lembi, li calpestò.
E poi?.
Scostò la tenda della finestra e guardò fuori; forse vide che l’alba si avvicinava perché, preso il candeliere, si ritrasse verso la porta. Giunta a fianco del mio letto si fermò: il suo sguardo si fissò feroce su di me.
Mi alzò la candela vicino al viso e la spense davanti ai miei occhi.
Sentii l’alito bruciante di quel volto atroce sul mio, e persi conoscenza: per la seconda volta in vita mia...
solo la seconda volta... svenni per il terrore. Chi era con te, quando ti sei ripresa?.
Nessuno, signore, solo il giorno già alto.
Mi alzai, mi bagnai la testa e il viso, bevvi un lungo sorso d’acqua; sentii che, sebbene indebolita, stavo bene e decisi di non parlare di ciò che avevo visto a nessun altro che a voi.
Adesso, signore, ditemi chi era quella donna.
La creazione di un cervello sovraeccitato; questo è certo.
Devo prendermi cura di te, mio tesoro: dei nervi come i tuoi non sono fatti per essere trattati rudemente.
Signore, siatene sicuro, i miei nervi non c’entrano; quell’essere era vero: tutto è realmente avvenuto.
E anche i tuoi sogni di prima erano veri?
Thornfield in rovina?
Io separato da te da ostacoli insuperabili?
Forse sto per lasciarti senza una lacrima...
senza un bacio... senza una parola?. Non ancora. Sto forse per farlo?
Diamine!
è già iniziato il giorno che ci legherà per sempre; e quando saremo insieme, questi terrori immaginari non torneranno: te lo garantisco.
Terrori immaginari, signore!
Vorrei poter credere che lo siano davvero: lo desidero adesso più che mai, visto che neppur voi sapete spiegare il mistero di questa terribile intrusa.
E visto che non posso farlo, Jane, tutto deve essere frutto d’immaginazione.
Ma signore, anch’io mi dissi la stessa cosa, stamane, quando mi alzai: mi guardai intorno per prendere coraggio e conforto dalla vista dei cari oggetti familiari nella luce del giorno, quando là...
sul tappeto...
vidi la chiara smentita delle mie supposizioni... il velo strappato in due, da cima a fondo!.
Vidi il signor Rochester trasalire rabbrividendo; d’impulso mi strinse fra le sue braccia. Dio sia ringraziato!, esclamò, che se qualche cosa di maligno è avvenuto vicino a te stanotte, solo il velo ne ha avuto danno.
Oh, se penso a quel che poteva accadere!.
Ansimava e mi stringeva così forte che non riuscivo quasi a respirare. Dopo qualche minuto di silenzio continuò più tranquillo: Adesso, Janet, ti spiegherò tutto. È stato in parte un sogno e in parte realtà.
Una donna è entrata certamente nella tua stanza; e quella donna era...
deve essere stata... Grace Poole.
Tu stessa l’hai chiamata uno strano essere: da tutto quello che sai, hai ragione a definirla così...
che cosa ha fatto a me? che cosa ha fatto a Mason?
Nel dormiveglia ti sei accorta che entrava e di quello che faceva; ma, febbricitante e quasi in delirio come eri, le hai attribuito un’apparenza spettrale, diversa dalla sua: i lunghi capelli sciolti, il volto gonfio e scuro, la statura esagerata, erano parte della tua fantasia, l’immagine di un incubo: l’aver strappato il velo per dispetto è cosa reale, ed è da par suo.
Capisco che tu vuoi chiedermi perché tengo una donna simile in casa mia: quando saremo sposati da un anno e un giorno te lo dirò; ma non ora.
Sei soddisfatta, Jane?
Accetti questa mia spiegazione del mistero?.
Riflettei e, in verità, mi parve l’unica spiegazione possibile: soddisfatta non ero, anche se, per fargli piacere, cercavo di apparirlo...
ma certo mi sentivo sollevata; gli risposi dunque con un sorriso contento.
E ora, essendo passata l’una da un pezzo, mi preparai a lasciarlo.
Sophie non dorme con Adèle nella stanza dei bambini?, mi chiese mentre accendevo la mia candela.
Sì, signore.
Nel lettino di Adèle c’è abbastanza posto anche per te.
Stanotte, Jane, devi dormire con lei: non c’è da meravigliarsi se l’incidente che mi hai riferito ti ha resa nervosa, e io preferirei che non dormissi sola: promettimi di andare nella stanza dei bambini.
Sarò lieta di farlo, signore.
E chiudi la porta dal di dentro.
Quando sarai di sopra, sveglia Sophie col pretesto di chiederle di chiamarti presto domattina; perché devi essere vestita e aver fatto colazione prima delle otto.
E adesso non più pensieri tristi: scaccia ogni preoccupazione, Janet.
Senti che il vento è cambiato in una leggera brezza?
E la pioggia non batte più contro i vetri: guarda è una bella nottata.
Lo era infatti.
Metà del cielo era limpido e sereno: le nubi, ora spinte dal vento che aveva spirato da ovest, correvano verso l’oriente in lunghe colonne d’argento.
La luna splendeva tranquilla.
Bene, disse il signor Rochester guardandomi negli occhi con aria indagatrice, come sta adesso la mia Janet?.
La notte è serena, signore, e lo sono anch’io.
E non sognerai di separazioni e di crucci, stanotte; ma di felicità nell’amore e nell’unione.
Questo presagio si avverò solo a metà: non feci in realtà sogni di angoscia, ma neppure di gioia; perché non dormii affatto.
Con la piccola Adèle fra le braccia, vegliai sul sonno di quella piccina così tranquillo, così sereno e innocente e aspettai che facesse giorno; tutte le mie energie vitali erano sveglie e si agitavano dentro di me: e appena si levò il sole anch’io mi alzai.
Ricordo che Adèle mi teneva stretta quando dovetti staccarmi da lei: ricordo di averla baciata nello sciogliere dal mio collo le sue piccole braccia; piansi su di lei con strana emozione e mi affrettai a lasciarla perché temevo che i miei singhiozzi interrompessero il suo sonno ancora profondo.
Adèle sembrava il simbolo della mia vita trascorsa; e colui per il quale mi preparavo adesso a vestirmi da sposa era l’espressione, temuta ma adorata, del mio ignoto futuro.
CAPITOLO XXVI Sophie venne alle sette per vestirmi: impiegò in realtà molto tempo, tanto che il signor Rochester, impaziente per il mio ritardo, mandò a chiedere perché non comparivo.
Mi stava appunto puntando sui capelli il velo con una spilla, quando fuggii dalle sue mani.
Ferma!, mi gridò lei in francese.
Guardatevi allo specchio: non vi siete data nemmeno un’occhiata.
Mi voltai che ero già sulla soglia: vidi un essere agghindato e nascosto da un velo, così poco simile a quello che ero di solito da sembrare quasi l’immagine di un’altra.
Jane!, chiamò una voce, e mi precipitai da basso.
Ai piedi della scala fui ricevuta dal signor Rochester.
Ritardataria!, mi disse; io ho il cervello in fiamme per l’impazienza, e tu ti stai gingillando.
Mi condusse nella sala da pranzo, mi osservò attentamente da capo a piedi, mi definì bella come un giglio e non solo l’orgoglio della sua vita ma il desiderio dei suoi occhi, e, dicendomi che mi concedeva solo dieci minuti per far colazione, suonò il campanello.
Comparve un domestico assunto di recente, un valletto.
John è pronto con la carrozza?.
Sì, signore.
I bagagli sono stati portati giù?.
Stanno portandoli, signore.
Fa’ un salto fino alla chiesa e vedi se il signor Wood e il chierico sono arrivati; poi torna a dirmelo.
La chiesa, come il lettore sa, era appena fuori del cancello; il valletto tornò subito.
Il signor Wood è in sacrestia, signore, e sta indossando la cotta.
E la carrozza?.
Stanno attaccando i cavalli.
Per andare in chiesa non ne abbiamo bisogno; ma deve essere pronta al nostro ritorno: tutti i bauli e le valigie devono essere sistemati e legati e il cocchiere a cassetta.
Sì, signore.
Jane, sei pronta?.
Mi alzai.
Non c’erano né paggi, né damigelle, né parenti ad attenderci o a farci corteo: nessuno eccetto il signor Rochester e io.
La signora Fairfax era nell’anticamera quando passammo.
Le avrei volentieri rivolto la parola, ma la mia mano era tenuta in una stretta di acciaio: fui portata via a un’andatura che riuscivo a seguire a stento; e bastava guardare in faccia il signor Rochester per capire che non avrebbe tollerato per alcuna ragione un attimo di ritardo.
Mi domando se mai un altro sposo abbia avuto quel suo aspetto... così teso a quel che aveva deciso, così trucemente risoluto: con gli occhi così ardenti e fiammeggianti sotto le folte sopracciglia.
Non so se il tempo fosse bello o brutto: nello scendere il viale non guardai né cielo né terra: i miei occhi erano col mio cuore, ed entrambi sembravano essersi trasferiti nella persona del signor Rochester.
Avrei voluto vedere l’invisibile oggetto su cui, mentre ci affrettavamo, lui sembrava saettare uno sguardo fiero e terribile.
Avrei voluto afferrare i pensieri alla cui violenza egli sembrava far fronte e resistere.
Al cancello del cimitero si fermò e si accorse che ero senza fiato.
Sono dunque crudele nel mio amore?, disse.
Fermati un istante, appoggiati a me, Jane.
Adesso posso ricordare l’immagine della vecchia casa di Dio, che sorgeva calma e grigia dinanzi a me, con un corvo che volava intorno al campanile, sullo sfondo di un rosso cielo mattutino.
Ricordo anche qualche cosa dei verdi tumuli delle tombe, e non ho dimenticato le figure di due sconosciuti che vagavano fra quei bassi monticelli leggendo gli epitaffi incisi sulle poche lapidi muschiose.
Li notai perché, appena ci videro, passarono dietro la chiesa; e non dubitai che sarebbero entrati dall’ingresso laterale per assistere alla cerimonia.
Il signor Rochester non li vide: guardava intensamente il mio volto dal quale credo che il sangue fosse sfuggito: perché mi sentivo la fronte umida e le guance e le labbra fredde.
Quando mi riebbi, subito dopo, si avviò piano con me verso il portico.
Entrammo nel tempio silenzioso e spoglio; il sacerdote, nella sua bianca cotta, attendeva presso l’umile altare, con il chierico a fianco.
Tutto era calmo: solo due ombre si muovevano in un angolo remoto.
La mia supposizione era giusta: i due stranieri erano scivolati dentro prima di noi, e ora stavano presso la cripta dei Rochester, le spalle rivolte a noi, osservando attraverso la cancellata la vecchia tomba di marmo scurita dal tempo, dove un angelo inginocchiato stava a guardia dei resti di Damer de Rochester, ucciso a Marston Moor al tempo delle guerre civili, e di Elizabeth sua moglie.
Prendemmo posto alla balaustra.
Udendo un cauto passo dietro di me, mi guardai sopra la spalla: uno degli sconosciuti evidentemente un gentiluomo stava avvicinandosi al coro.
La cerimonia ebbe inizio.
Fu fatta la spiegazione degli scopi del matrimonio; poi il sacerdote mosse un passo avanti e, chinandosi un poco verso il signor Rochester, proseguì: Io vi chiedo sotto la vostra responsabilità che, se l’uno o l’altro di voi conosce un qualsiasi impedimento per il quale non possiate essere legalmente uniti in matrimonio, lo confessi adesso; perché siate ben certi che coloro i quali si uniscono in modo diverso da quello voluto dalla parola divina, non sono uniti davanti a Dio, e il loro matrimonio non è valido davanti alla legge.
Fece una pausa secondo l’uso.
Quando mai questa pausa, dopo tali parole, è interrotta da una risposta?
Forse nemmeno una volta in cento anni.
E il pastore, che non aveva alzato gli occhi dal suo libro e aveva trattenuto il respiro solo per un momento, stava per proseguire: la sua mano si era già tesa verso il signor Rochester e le sue labbra si erano aperte per chiedere: Vuoi avere questa donna in isposa per la vita?...
quando una voce distinta e vicina disse: Questo matrimonio non si può fare: dichiaro l’esistenza di un impedimento. Il sacerdote alzò lo sguardo verso colui che parlava e rimase muto; il chierico fece altrettanto; il signor Rochester vacillò appena, come se un terremoto lo avesse scosso: poi, ripresosi, disse senza voltare la testa né lo sguardo: Continuate.
Cadde un profondo silenzio quando ebbe pronunciato questa parola a voce bassa e sicura.
Dopo un poco il signor Wood disse: Non posso continuare senza essere andato a fondo su quello che è stato detto e avere avuto la prova se si tratta di vero o falso.
La cerimonia è interrotta, aggiunse la voce dietro di noi.
Sono in condizioni di provare quanto ho affermato: esiste un insuperabile impedimento a questo matrimonio.
Il signor Rochester udì, ma parve non badarvi; rimase ostinato e rigido, senza fare altro movimento che prendermi la mano.
Che stretta calda e forte!
e come sembrava scolpita nel marmo, in quel momento, la sua fronte pallida, ferma e volitiva.
Come brillavano i suoi occhi, ancora vigili e tuttavia pieni di intima violenza!
Il signor Wood appariva imbarazzato. Qual è la natura dell’impedimento?, domandò.
Forse può essere superato...
appianato.
Difficilmente, fu la risposta.
Lo ho detto insuperabile, e so quel che dico.
Colui che parlava si fece avanti e si chinò sulla balaustra.
Continuò pronunciando ogni parola distintamente, con calma e sicurezza, ma senza alzare la voce.
Consiste semplicemente nell’esistenza di un precedente matrimonio. Il signor Rochester ha una moglie ancora vivente. A queste parole dette a bassa voce, i miei nervi si tesero, come mai li aveva tesi il tuono...
il mio sangue sentì la loro sottile violenza come mai aveva sentito il gelo e il fuoco; ma mi controllai evitando il pericolo di svenire.
Guardai il signor Rochester: lo costrinsi a guardarmi.
Il suo volto era una pietra senza colore: gli occhi mandavan scintille.
Non negò niente: sembrava voler sfidare ogni evento.
Senza parlare, senza sorridere, senza parer riconoscere in me un essere umano, mi cinse solo la vita con un braccio e mi strinse forte a sé.
Chi siete?, domandò all’intruso.
Il mio nome è Briggs, procuratore in Via...
a Londra. E vorreste attribuirmi una moglie?.
Voglio ricordarvi l’esistenza di una signora Rochester che la legge riconosce, anche se voi non la riconoscete.
Favoritemi dei ragguagli su di lei... il suo nome, la sua parentela, la sua residenza.
Certamente.
Il signor Briggs si tolse con calma un foglio di tasca e lo lesse con una sorta di voce ufficiale, piuttosto nasale: Affermo e posso dimostrare che il 20 ottobre dell’anno... , Edward Fairfax Rochester, di Thornfield Hall, nella Contea di...
in Inghilterra, ha sposato mia sorella Bertha Antoinetta Mason, figlia di Jonas Mason, mercante, e di Antoinetta sua moglie, creola, nella mia chiesa di...
a Spanish Town, in Giamaica. L’atto di matrimonio sarà trovato nel registro di questa chiesa: una copia di esso è attualmente in mio possesso.
Firmato, Richard Mason.
Questo documento, se è valido, può provare che ho avuto moglie, ma non prova che la donna lì menzionata come mia moglie sia ancora in vita. Lo era fino a tre mesi fa, rispose il legale.
Come lo sapete?. Ho una testimonianza, e neppur voi, signore, potete smentire il testimone. Producetelo... o andate all’inferno.
Lo produrrò subito: è qui sul luogo.
Signor Mason, abbiate la bontà di farvi avanti.
Il signor Rochester, nell’udire quel nome, strinse i denti; ebbe anche una specie di tremito convulso: vicina a lui com’ero, sentii uno spasmodico moto di furia e di disperazione vibrare in tutto il suo corpo.
Il secondo sconosciuto, che fin allora era rimasto in fondo alla chiesa, si avvicinò; un pallido volto comparve dietro la spalla del procuratore...
sì, era il signor Mason stesso. Il signor Rochester si volse e lo fissò.
I suoi occhi, l’ho detto tante volte, erano neri: adesso, in quel buio, v’era in essi una luce rossastra, anzi sanguigna; e il suo volto avvampò...
le guance brune, la pallida fronte furono imporporate da una fiamma che sembrava scaturire dall’intimo del suo cuore; ed egli agitò il suo braccio possente, lo sollevò...
avrebbe potuto colpire Mason, abbatterlo sul pavimento della chiesa, ucciderlo con un colpo spietato... ma Mason si ritrasse gemendo debolmente Dio! Dio!. Un gelido disprezzo calò sul signor Rochester...
la sua ira smorì come avvizzita dal gelo; egli si limitò a chiedere: Che cosa hai da dire, tu?. Dalle labbra smorte di Mason uscì una risposta inintelligibile.
Perché diavolo non sai rispondere in modo chiaro? Ti chiedo ancora che cosa hai da dire, tu?. Signore...
signore, interruppe il sacerdote, non dimenticate che siete in un luogo sacro.
Poi, volgendosi a Mason, gli chiese gentilmente: Sapete con certezza se la moglie di questo signore è ancora viva o no?.
Coraggio, lo incitò il legale, parlate.
Vive attualmente a Thornfield Hall, disse Mason in modo più chiaro: l’ho vista l’aprile scorso.
Sono suo fratello.
A Thornfield Hall!, esclamò il pastore.
Impossibile!
Io vivo da lungo tempo in questi luoghi, signore, e non ho mai sentito parlare di una signora Rochester a Thornfield Hall.
Vidi un tetro sorriso sulle labbra del signor Rochester, ed egli mormorò: No, perdio!
Ho fatto di tutto perché nessuno lo sapesse... per lo meno che era mia moglie. Rifletté; per alcuni minuti si concentrò; poi annunciò risolutamente: Basta! Tutto verrà fuori a un tratto come una palla dal cannone.
Wood, chiudete il vostro libro e toglietevi la cotta; John Green , lasciate pure la chiesa: oggi non vi sarà matrimonio.
L’uomo obbedì. Il signor Rochester continuò deciso e senza interrompersi: Bigamia è una brutta parola!
Tuttavia avevo intenzione di essere bigamo; ma il destino mi ha giocato, o la Provvidenza mi ha dato scacco...
forse per l’ultima volta.
In questo momento sono poco meno di un demonio; e, come il mio pastore potrebbe dirmi, merito indubbiamente il più severo giudizio divino, anche l’inferno e il rimorso senza fine.
Signori, il mio piano è andato a vuoto:... quello che affermano questo legale e il suo cliente è vero: io sono sposato e la donna che ho sposata è viva!
Voi, Wood, dite di non avere mai udito parlare di una signora Rochester, là nella mia casa; ma penso che abbiate più volte prestato orecchio alle voci di una misteriosa pazza tenuta sotto sorveglianza.
Alcuni vi avranno sussurrato che è una mia sorellastra illegittima; altri un’amante ripudiata.
Adesso vi informo che è mia moglie, che sposai quindici anni fa, Bertha Mason, sorella di questo intrepido personaggio che in questo momento, pallido e tremante, vi mostra ciò che un cuore forte può sopportare.
Coraggio, Dick! Non aver paura di me! Preferirei percuotere una donna che te. Bertha Mason è pazza e proviene da una famiglia di pazzi; idioti o maniaci da tre generazioni. Sua madre, la creola, era pazza e alcolizzata...
come venni a sapere dopo averne sposato la figlia: perché, prima, tutti tacquero sui segreti di famiglia. Bertha, da figlia obbediente, imitò la madre punto per punto.
Ebbi così un’affascinante compagna... pura, saggia, modesta: potete immaginare quanto fossi felice. A quali vivaci scene abbia assistito!
Oh!
la mia esperienza è stata celestiale, se soltanto poteste conoscerla!
Ma non c’è bisogno di altre spiegazioni.
Briggs, Wood, Mason, vi invito tutti a venire con me in casa e vedere la paziente della signora Poole, mia moglie!
Vedrete quale razza di essere mi abbiano fatto sposare con l’inganno, e giudicherete voi stessi se avessi o no il diritto di rompere il contratto e di cercare una solidarietà umana.
Questa fanciulla, continuò volgendosi a me, non sapeva niente più di voi, Wood, su questo disgustoso segreto: credeva che tutto fosse giusto e legale ed era ben lungi dal pensare che stava per venire intrappolata in una finta unione con uno sciagurato già legato a una moglie malvagia e pazza!
Venite tutti... seguitemi.
Sempre tenendomi stretta, lasciò la chiesa: i tre lo seguirono.
Di fronte al portone della casa trovammo la carrozza.
Riportala nella rimessa, John, disse freddamente il signor Rochester: per oggi non ce ne sarà bisogno. Al nostro ingresso, la signora Fairfax, Adèle, Sopie e Leah si fecero avanti per congratularsi con noi.
Dietro front tutti!, gridò il padrone; via con le vostre congratulazioni!
Chi ne ha bisogno?
Io no!
arrivano con quindici anni di ritardo!.
Proseguì e salì le scale, sempre tenendomi per mano e sempre accennando agli altri di seguirlo.
Dopo la prima rampa, percorremmo la galleria, continuammo fino al terzo piano: attraverso la porta bassa e nera, che il signor Rochester aprì con la sua chiave, entrammo nella stanza tappezzata, dal grande letto e l’armadio istoriato.
Tu conosci questo luogo, Mason, disse la nostra guida; qui lei ti ha morso e accoltellato.
Sollevò la tappezzeria dal muro mostrando la seconda porta; aprì anche questa.
In una stanza senza finestre ardeva un fuoco protetto da un parafuoco alto e robusto e una lampada appesa al soffitto con una catena.
Grace Poole era china sulla fiamma e sembrava cuocere qualche cosa in una pentola.
Nell’ombra, dall’altra parte della stanza, una figura si muoveva in su e in giù.
Non si poteva dire a prima vista se fosse un essere umano o un animale: sembrava trascinarsi carponi e ghermiva e ringhiava come qualche strana bestia selvaggia; ma era vestita, e una massa di capelli neri brizzolati, ispidi come una criniera, le copriva il volto.
Buon giorno, signora Poole!, disse il signor Rochester.
Come state?
e come sta oggi la vostra sorvegliata?.
Abbastanza bene, signore, grazie, rispose Grace posando con precauzione la vivanda bollente sulla mensola del focolare: piuttosto agitata ma non furiosa.
Un grido acuto parve smentire quel giudizio favorevole: la iena vestita si alzò e rimase in piedi alta e dritta.
Ah!
signore, vi ha visto!, esclamò Grace: è meglio che non vi fermiate.
Solo pochi minuti, Grace; concedetemi qualche istante. Allora state in guardia, signore!... per l’amor di Dio, state in guardia.
La pazza mugolò: scostò dal viso i capelli arruffati e lanciò uno sguardo selvaggio ai visitatori.
Riconobbi subito quel volto livido...
quei lineamenti gonfi. La signora Poole si fece avanti.
Toglietevi di mezzo, disse il signor Rochester spingendola da parte, ora non ha il coltello, credo, e io sto attento.
Non si sa mai quello che ha, signore: è così scaltra: non è possibile prevedere i suoi inganni.
Sarebbe meglio lasciarla, mormorò Mason. Va’ al diavolo, gli rispose il cognato.
Attento!, gridò Grace.
I tre ospiti si ritrassero insieme.
Il signor Rochester mi spinse dietro di sé: la pazza si slanciò e lo afferrò rabbiosamente alla gola cercando di addentargli una guancia: lottarono.
Era una donna grande, di statura quasi eguale a quella del marito, e corpulenta: mostrava una forza virile nell’aggredire... più di una volta quasi lo strangolò, per quanto il signor Rochester fosse di corporatura atletica. Avrebbe potuto sistemarla con un colpo bene assestato, ma non voleva colpire: voleva solo domarla.
Alla fine s’impadronì delle sue braccia; Grace Poole gli diede una corda ed egli gliele legò dietro la schiena: poi con un’altra fune, a portata di mano, la legò a una sedia.
Tutto questo avvenne fra urla feroci e divincolamenti convulsi.
Il signor Rochester si volse allora agli spettatori: li guardò con un sorriso a un tempo sarcastico e sconsolato.
Questa è mia moglie, disse. Questo è l’unico abbraccio coniugale che abbia mai conosciuto...
sono queste le tenerezze che rallegrano le mie ore di riposo!
E questo è ciò che desideravo avere : questa fanciulla che rimane così composta e silenziosa sulla bocca dell’inferno, guardando serena i balzi di un demonio.
La volevo come qualcosa di diverso dopo un così crudele cibo. Wood e Briggs, guardate la differenza! Confrontate questi occhi chiari con quei globi sanguigni... questo viso con quella maschera...
questa figura con quell’ammasso; e poi giudicatemi, voi, sacerdote del Vangelo, e voi, uomo di legge, e ricordatevi che come avrete giudicato così sarete giudicati!
E ora uscite.
Devo chiudere a chiave il mio tesoro.
Uscimmo tutti.
Il signor Rochester rimase un momento dietro di noi per dare qualche ordine a Grace Poole.
Il procuratore mi si avvicinò mentre scendevamo le scale. Voi, signora, disse, siete assolta da ogni biasimo: vostro zio sarà felice di saperlo...
almeno se sarà ancora vivo quando il signor Mason raggiungerà Madera.
Mio zio! Che c’entra?
Lo conoscete?.
Lo conosce il signor Mason.
Il signor Eyre è stato il rappresentante della sua casa per vari anni.
Quando vostro zio ricevette la lettera in cui gli annunciavate il vostro matrimonio col signor Rochester, il signor Mason si trovava a Madera per rimettersi in salute, nel suo viaggio verso la Giamaica, ed era per caso con lui.
In quel momento il signor Eyre gli parlò della notizia ricevuta, sapendo che il mio cliente conosceva un gentiluomo di nome Rochester.
E il signor Mason, stupito e sgomento, come potete immaginare, gli rivelò il vero stato delle cose.
Sono dolente di dirvi che vostro zio è attualmente molto malato; e, dati la natura del male consunzione e lo stadio che ha raggiunto, è improbabile che riesca a rimettersi.
Non poteva dunque venire in Inghilterra per liberarvi dall’imbroglio in cui eravate caduta; ma scongiurò il signor Mason di far di tutto per impedire il falso matrimonio.
E lo indirizzò a me per l’assistenza.
Io agii con la massima urgenza e sono contento di essere arrivato in tempo, come certo lo sarete anche voi.
Se non fossi moralmente sicuro che vostro zio sarà morto prima che voi possiate arrivare a Madera, vi consiglierei di accompagnare il signor Mason nel suo ritorno; ma, per come stanno le cose, penso sia meglio che restiate in Inghilterra finché non riceverete notizie sul signor Eyre.
Poi, volgendosi al signor Mason: Abbiamo qualche altra ragione per trattenerci?.
No, no... andiamo, rispose l’altro impaziente; e, senza salutare il signor Rochester, uscirono dal portone.
Il pastore rimase per scambiare qualche parola, di consiglio o di rimprovero, col suo orgoglioso parrocchiano; compiuto questo dovere, se ne andò anche lui.
Lo udii prender congedo mentre stavo presso la porta socchiusa della mia camera, dove mi ero ritirata. Partiti gli ospiti, mi chiusi dentro, tirai il paletto perché nessuno venisse a disturbarmi, e cominciai... non a piangere e commiserarmi, perché ero troppo calma per questo, ma...
a togliermi meccanicamente la veste di nozze per sostituirla con quella di panno che mi ero tolta il giorno prima, pensavo, per l’ultima volta.
Poi mi sedetti: mi sentivo debole e stanca.
Piegai le braccia sul tavolo e vi lasciai cadere la testa.
Adesso pensavo; finora avevo soltanto ascoltato, guardato, seguito in su e in giù chi mi conduceva o mi trascinava, avevo assistito all’impeto degli eventi sugli eventi e delle rivelazioni sulle rivelazioni: ma adesso pensavo. Il mattino era stato abbastanza calmo...
eccetto la breve scena con la pazza: la discussione in chiesa non era stata violenta; nessuna esplosione di passioni, non grida litigiose, non dispute, non sfide né provocazioni, non lacrime né singhiozzi: solo poche parole: l’obiezione al matrimonio pronunciata con calma; alcune brevi e secche domande poste dal signor Rochester; risposte e spiegazioni date; prove addotte; un esplicito riconoscimento della verità espresso dal signor Rochester; poi la visita alla prova vivente; gli estranei se n’erano andati e tutto era finito.
Ero nella mia stanza come al solito...
ancora io, nessun cambiamento era avvenuto: non ero stata danneggiata, ferita o menomata. E tuttavia dov’era la Jane Eyre di ieri?... dove la sua vita?... dove il suo avvenire?
Jane Eyre, che aveva atteso con tanta ansia il giorno delle nozze, era di nuovo una ragazza fredda e solitaria: la sua vita era scialba; il suo avvenire desolato.
Un gelo di Natale era sceso sull’estate; una bianca tormenta di dicembre aveva travolto il giugno; il ghiaccio smaltava le mele mature, folate di vento sfogliavano le rose in fiore; un sudario gelato copriva i prati e le messi: sentieri che ieri rosseggiavano di fiori erano oggi impraticabili per la neve intatta; e i boschi, che dodici ore prima agitavano le loro fragranti foglie come una vegetazione dei tropici, si stendevano adesso deserti, bianchi e selvaggi come foreste di pini in una Norvegia invernale.
Tutte le mie speranze erano morte... colpite da un’incredibile condanna simile a quella che, in una notte, si era abbattuta sui primogeniti in terra d’Egitto. Guardavo i miei desideri più cari, così pieni di luminose speranze, ieri: eran prostrati come rigidi, freddi e lividi cadaveri che non avrebbero potuto mai riprender vita.
Consideravo il mio amore: quel sentimento che mi legava al mio padrone...
che egli aveva creato in me: rabbrividiva nel mio cuore come un bambino in pena entro una fredda culla: lo sgomento e l’angoscia se n’erano impadroniti: non poteva cercar rifugio nelle braccia del signor Rochester...
non poteva trarre calore dal suo petto... Oh, non sarebbe mai più potuto tornare a lui; perché la sua fiducia era stata delusa... la confidenza distrutta!
Il signor Rochester non era più per me quello che era stato: perché non era quale lo avevo creduto.
Non l’accusavo di nessuna colpa; non avrei detto che mi aveva tradito; ma l’idea di una sincerità perfetta non si accompagnava più alla sua immagine, e io dovevo allontanarmi da lui: questo lo vedevo chiaramente.
Quando, dove, in che luogo non potevo ancora saperlo; ma lui stesso, non lo dubitavo, si sarebbe affrettato a farmi partire da Thornfield.
A quanto sembrava, non aveva avuto per me un vero affetto: si era trattato solo di una momentanea passione: ora che tutto era finito non avrebbe avuto più bisogno di me.
Adesso dovevo temere perfino di incontrarlo: il mio aspetto doveva essergli odioso.
Oh, come era stata ottenebrata la mia vista!
Come debole la mia condotta!
Avevo gli occhi chiusi e coperti: un’oscurità turbinante sembrava travolgermi, e i pensieri mi giungevano come in un fluire buio e confuso.
Quasi abbandonata, inerte e incapace, mi sembrava di giacere nel letto arido di un grande fiume; udivo un fluire d’acque da una remota montagna e sentivo arrivare la piena, ma non avevo la volontà di alzarmi né la forza di fuggire.
Giacevo stremata e avrei voluto morire.
Solo un’idea vitale palpitava ancora in me: il pensiero di Dio; ne scaturì una preghiera non pronunciata: parole che frullavano su e giù per la mia mente senza luce, come qualche cosa che avrebbe dovuto essere sussurrato ma non trovava la forza di esprimersi: Non stare lontano da me perché l’affanno è vicino: e non vi è nessuno per aiutarmi.
In realtà era vicino: e poiché non avevo elevato al cielo alcuna implorazione per allontanarlo da me...
non avevo giunto le mani, né piegato i ginocchi, né mosso le labbra... giunse: il torrente si rovesciò sopra di me con tutto il suo impeto.
L’intera coscienza della mia vita desolata, del mio amore perduto, delle mie speranze deluse, della mia fiducia colpita a morte si abbatté piena e potente su di me in cupa massa. Quell’ora amara non può essere descritta: in verità le acque vennero nella mia anima: io affondai in profonda palude: non potei reggermi in piedi; caddi in acque profonde; i flutti mi sommersero.
CAPITOLO XXVII A un certo momento del pomeriggio sollevai la testa e, guardandomi intorno, vidi che il sole pomeridiano proiettava sul muro il riflesso dorato del suo tramonto, allora mi domandai: Che cosa devo fare?.
E la risposta che mi diedi: Lasciare subito Thornfield, fu così pronta, così terribile, che mi chiusi le orecchie.
Mi dissi che, in quel momento, non potevo sopportare tali parole, e cercai pretesti.
Che io non sia la moglie di Edward Rochester, pensai, è il minore dei mali; l’essermi risvegliata dal sogno più caro e l’averlo trovato vuoto e sterile, è un orrore che posso tollerare e dominare; ma il dover lasciare Thornfield, subito e per sempre è più forte di me.
Non posso farlo.
Allora, tuttavia, una voce interiore affermò che potevo farlo e mi predisse che lo avrei fatto.
Lottai con la mia stessa risoluzione: desideravo esser debole per evitare il pauroso passo di una nuova sofferenza che vedevo sovrastarmi; e la coscienza divenuta mia tiranna strinse la passione alla gola, le disse beffarda che aveva appena intinto il delicato piede nel pantano, e giurò che col suo braccio di ferro l’avrebbe sprofondata negli abissi dello strazio.
Che sia portata via, allora!, gridai.
Venga qualcuno ad aiutarmi.
No; ti strapperai di qui da sola, nessuno ti aiuterà: ti caverai da sola l’occhio destro; da sola ti taglierai la mano destra: il tuo cuore sarà la vittima e tu il sacerdote che lo trafiggerà.
Mi alzai di scatto, atterrita dalla solitudine che era insita in un giudizio così severo, e dal silenzio riempito da una così paurosa voce.
Stando in piedi sentii girarmi la testa.
Mi accorsi di star male per l’eccitazione e la debolezza; per tutto quel giorno non avevo toccato cibo né bevuto, perché non avevo fatto colazione al mattino.
E, con una strana angoscia, pensai che, per tutto quel tempo in cui ero stata lì chiusa, nessuno era venuto a vedere come stessi o a invitarmi a scendere: nemmeno la piccola Adèle aveva battuto alla porta; nemmeno la signora Fairfax mi aveva cercato.
Gli amici dimenticano sempre coloro che sono traditi dalla fortuna, mormorai tirando il paletto e uscendo.
Urtai in un ostacolo: avevo la testa ancora stordita, la vista offuscata, le gambe deboli.
Non riuscii a stare in equilibrio. Caddi, ma non a terra; un braccio teso mi afferrò. Alzai lo sguardo...
ero sostenuta dal signor Rochester, seduto su una sedia davanti alla soglia della mia stanza.
Finalmente sei uscita, disse.
Sono qui da ore ad aspettarti, stavo in ascolto: ma non ho udito né un movimento né un singhiozzo: ancora cinque minuti di questo silenzio di morte e avrei forzato la serratura come un ladro.
Dunque mi eviti...?
Ti apparti per soffrire da sola?
Avrei preferito che fossi venuta a rimproverarmi con violenza. Tu sei impulsiva: mi aspettavo una qualche scena.
Ero preparato alle lacrime; speravo solo che saresti venuta sul mio petto, a versarle, che non fossero accolte da un pavimento insensibile o impregnassero il tuo fazzoletto.
Ma mi sbaglio: tu non hai pianto affatto!
Vedo le tue guance pallide e l’occhio spento, ma non traccia di lacrime.
Penso dunque che il tuo cuore abbia pianto lacrime di sangue.
Ebbene, Jane?
Non una parola di rimprovero?
Niente di amaro?... Niente di pungente?
Niente che ferisca un sentimento o ecciti una passione?
Stai seduta in silenzio dove ti ho messa e mi guardi stanca e passiva?
Jane, non ho mai avuto intenzione di ferirti così.
Un uomo che avesse solo un’agnellina cara a lui come una figlia, abituata a mangiare il suo pane e a bere nella sua tazza, a dormire nel suo letto, se per qualche errore la facesse macellare al mattatoio non potrebbe pentirsi del suo atroce sbaglio più di quanto io mi penta del mio.
Riuscirai a perdonarmi?.
Lettore, lo perdonai in quel momento e in quello stesso luogo.
C’era un così profondo rimorso nei suoi occhi, una così sincera pietà nella sua voce, una così virile energia nei suoi modi, e v’era inoltre un così immutato amore in lui...
che gli perdonai tutto: non con le parole, tuttavia, o con manifestazioni esterne; solo nell’intimo del mio cuore. Mi consideri un miserabile, Jane?, mi chiese ansioso dopo un poco...
meravigliandosi, credo, di quel mio ininterrotto e sottomesso silenzio, dovuto più alla stanchezza che alla volontà.
Sì, signore. Allora dimmelo chiaramente e senza pietà... non risparmiarmi.
Non posso: sono stanca e mi sento male.
Vorrei un po’ d’acqua.
Emise un sospiro che lo scosse come un brivido, e poi mi prese fra le braccia, mi portò da basso.
Dapprima non mi resi conto della stanza in cui mi aveva portata; tutto era nebuloso, la mia vista era offuscata: in breve sentii il vivificante calore del fuoco; perché, sebbene fosse estate, mi ero gelata nella mia stanza.
Mi avvicinò del vino alle labbra; ne bevvi un sorso e mi ripresi; poi mangiai qualche cosa che egli mi offriva, e subito tornai in me.
Ero nella biblioteca... seduta nella sua poltrona... egli mi era vicinissimo.
Se potessi morire ora, senza troppo soffrire, sarebbe per me un bene, pensai; non dovrei fare lo sforzo di spezzare i legami che legano il mio cuore a quello del signor Rochester.
Devo lasciarlo, è chiaro.
Ma non voglio lasciarlo...
non posso. Come stai adesso, Jane?.
Molto meglio, signore; tra poco mi sentirò bene.
Bevi ancora un po’ di vino, Jane.
Obbedii; poi lui posò il bicchiere sul tavolo, si fermò davanti a me e mi considerò attentamente.
D’improvviso si volse con un’esclamazione inarticolata, piena di un’appassionata emozione; attraversò in fretta la stanza e tornò indietro; si chinò verso di me come per baciarmi; ma io mi ricordai che adesso le carezze non erano permesse.
Voltai la faccia e respinsi la sua.
Come?...
Ma perché?, esclamò con impeto.
Oh, capisco!
Non vuoi baciare il marito di Bertha Mason!
Consideri che abbia le braccia ormai occupate e che le mie carezze appartengano a un’altra?. In ogni caso non c’è posto per me e io non ne ho alcun diritto, signore.
Perché, Jane?
Ti risparmierò la pena di parlar molto; risponderò per te: perché ho già moglie.
Risponderesti così, non è vero?. Sì.
Se pensi così devi avere una ben strana opinione di me; devi giudicarmi un imbroglione corrotto, un vile e miserabile libertino che ha simulato un amore disinteressato per attrarti in un tranello architettato apposta per disonorarti e avvilirti.
Che cosa rispondi a questo?
Vedo che non puoi rispondere: anzitutto perché sei troppo debole e riesci appena a tirare il fiato; in secondo luogo non puoi ancora abituarti ad accusarmi e insultarmi, e infine le cateratte delle lacrime sono aperte e ne verseresti a fiumi se appena parlassi; e tu non hai alcun desiderio di protestare, di rimproverare, di far scene: tu pensi come agire, perché parlare è inutile.
Ti conosco... e sto in guardia.
Signore, non desidero agire contro di voi, dissi; ma l’incertezza e la voce insicura mi dissuasero dall’aggiungere altro.
No, nel senso che tu dài alla parola, ma in quello che le do io pensi al modo di annientarmi.
In sostanza mi hai già detto che sono un uomo sposato, e che come tale mi eviterai e ti terrai fuori dalla mia strada: solo un momento fa hai rifiutato di baciarmi.
Hai intenzione di divenirmi assolutamente estranea: di vivere sotto questo tetto solo come l’istitutrice di Adèle; se mai ti dirò una parola amica, se mai un sentimento d’amicizia ti farà volgere ancora verso di me, tu dirai: Quest’uomo ha quasi fatto di me la sua amante: io devo essere per lui di ghiaccio e di pietra; e di conseguenza diverrai di ghiaccio e di pietra.
Con voce più chiara e più ferma risposi: Tutto è cambiato intorno a me, signore; anch’io devo cambiare... su questo non ci sono dubbi; e per evitare incertezze di sentimenti e continue lotte con i ricordi e i rimpianti, c’è un solo modo... Adèle deve avere una nuova istitutrice, signore. Oh, Adèle andrà in collegio... l’ho già deciso; e non intendo tormentarti con gli odiosi ricordi che può suggerirti Thornfield Hall... questo luogo maledetto...
questa tenda di Achan...62 questa tomba superba che presenta agli aperti cieli l’orrore di una morte vivente... questo inferno di pietra con il suo reale demonio, peggiore di un’intera legione di quelli immaginati da noi. Jane, tu non rimarrai qui, e neppure io. Ho sbagliato a farti venire a Thornfield Hall, sapendo chi c’era.
Prima di averti conosciuto avevo dato ordine di tenerti assolutamente nascosta la maledizione di questo luogo: solo perché pensavo che Adèle non avrebbe mai potuto avere un’istitutrice stabile se questa veniva a sapere con quale inquilino coabitava, e non intendevo trasferire questa pazza altrove...
sebbene possieda una vecchia casa, Ferndean Manor, ancora più appartata e nascosta di questa, dove avrei potuto alloggiarla con sufficiente sicurezza. Ma ho avuto degli scrupoli: il luogo è malsano, al centro di una foresta, così rinunciai a questa sistemazione. Probabilmente quelle mura umide mi avrebbero presto alleggerito del suo peso; ma ogni furfante ha la sua furfanteria, e la mia non consiste in una tendenza all’assassinio indiretto, nemmeno verso chi odio di più.
Tuttavia, nasconderti la vicinanza della pazza era come coprire un bambino con un mantello e adagiarlo sotto i rami di un upas dagli effluvi mortiferi: la vicinanza di questo dèmone è velenosa, e lo è sempre stata.
Ma io chiuderò Thornfield Hall: inchioderò assi sul portone e sulle finestre del piano terreno: darò alla signora Poole duecento sterline all’anno per vivere qui con mia moglie, come tu chiami quella paurosa megera: Grace farà molte cose per denaro, e avrà con sé suo figlio, il custode di Grimsby Retreat, per tenerle compagnia ed essere pronto ad aiutarla durante i deliri di mia moglie, quando è spinta dal suo dèmone familiare a bruciar di notte la gente nel suo letto, a pugnalarla, a strapparle le carni a morsi e così via....
Signore, lo interruppi, siete inesorabile con quella disgraziata: parlate di lei con odio... con antipatia vendicativa. È una crudeltà... lei non ha colpa, se è pazza.
Jane, mia piccola cara , tu parli di cose che non conosci; di nuovo mi giudichi male: io non la odio perché è pazza.
Se tu fossi pazza, credi che ti odierei?.
Sì, signore.
E allora ti sbagli e non sai nulla di me, nulla dell’amore di cui sono capace. Ogni particella del tuo corpo mi è cara come se fosse mia; e mi rimarrebbe cara nella sofferenza e nella malattia. La tua anima è per me un tesoro, e se fosse sconvolta sarebbe un tesoro egualmente: se tu delirassi, ti imprigionerei fra le mie braccia e non in una camicia di forza...
la tua stretta, anche nella follia, sarebbe una gioia per me: se ti avventassi su di me con furia selvaggia come stamattina ha fatto quella donna, ti accoglierei in un abbraccio non meno appassionato che tenace.
Non mi ritrarrei da te con disgusto come da lei: nei tuoi momenti di calma non avresti altro custode, altro infermiere che me; e io veglierei su di te con instancabile tenerezza anche se tu non mi dessi alcun sorriso in cambio; non mi stancherei di guardarti negli occhi anche se in essi non vi fosse più alcun raggio di riconoscimento...
Ma perché seguo queste idee? Stavo parlando di portarti via da Thornfield.
Tutto è pronto, lo sai, per una partenza immediata: domani sarai fuori di qui.
Ti prego solo, Jane, di restare ancora una notte sotto questo tetto; e poi addio per sempre alle sue miserie e ai suoi terrori!
Ho un luogo in cui rifugiarmi, che sarà un santuario al sicuro da ogni odioso ricordo, da ogni malaugurata intrusione...
e anche dalla falsità e dalla calunnia. Prendete Adèle con voi, signore, lo interruppi; sarà per voi una compagnia.
Che intendi dire, Jane?
Ti ho detto che manderò Adèle in collegio; che bisogno ho della compagnia di una bambina, che non è neppure mia figlia...
la figlia illegittima di una ballerina francese? Perché mi tormenti parlando di lei? Perché, dico, mi assegni Adèle come compagna?.
Parlavate di un rifugio, signore; e un rifugio nella solitudine è duro: troppo duro per voi.
Solitudine!
Solitudine!, ripeté irritato.
Vedo che è necessaria una spiegazione.
Non capisco quell’espressione da sfinge che hai sul volto.
Tu devi dividere la mia solitudine: mi capisci?.
Scossi la testa: era necessario un certo coraggio, eccitato com’era, anche per arrischiare questo muto segno di diniego.
Fin allora aveva camminato convulsamente per la stanza; improvvisamente si fermò come paralizzato.
Mi guardò a lungo e fissamente: io distolsi lo sguardo da lui, lo concentrai sul fuoco e cercai di assumere e mantenere un atteggiamento calmo e composto.
Affrontiamo dunque l’ostacolo del carattere di Jane, disse alfine con maggior calma di quanta me ne sarei aspettata dal suo aspetto.
Il filo di seta si è svolto finora abbastanza facilmente; ma sapevo che si sarebbe presentato un nodo e un problema: ecco che è venuto.
Dovremo affrontare tormenti, esasperazioni, crucci senza fine!
Perdio!
Vorrei avere un briciolo della forza di Sansone per spezzare il groviglio come se fosse di stoppa.
Riprese a camminare, ma subito si fermò di nuovo, e questa volta proprio di fronte a me.
Jane!
Vuoi intender ragioni?
perché se non vuoi, ricorrerò alla violenza.
La sua voce era strozzata; il suo aspetto quello di un uomo che stia per infrangere un’insopportabile costrizione e lanciarsi a capofitto in uno sfogo selvaggio.
Ancora un momento, ancora un impulso di frenesia e io non avrei potuto aver alcuna influenza su di lui. L’attimo presente...
una minima frazione di tempo, era tutto ciò di cui potevo valermi per dominarlo e trattenerlo: un moto di ripulsione, di fuga, di paura avrebbe segnato il mio destino...
e il suo. Ma io non ero spaventata: non lo ero minimamente.
Sentivo in me un intimo potere, un senso di influenza che mi sosteneva.
La crisi era pericolosa; ma non mancava di fascino: quello, forse, che prova un indiano quando scivola lungo una rapida con la sua canoa.
Presi con fermezza il suo pugno chiuso, gli distesi le dita contratte e dissi dolcemente: Sedetevi; sono pronta a parlarvi finché vorrete e ad ascoltare tutto ciò che avete da dirmi, ragionevole o irragionevole che sia.
Si sedette; ma non poté parlarmi subito.
Da qualche tempo lottavo con le lacrime: avevo fatto di tutto per reprimerle, perché sapevo che non gli piaceva vedermi piangere.
Adesso però mi parve bene lasciarle libere.
E tanto meglio se questo lo irritava.
Così mi lasciai andare e piansi a lungo con tutto il cuore. Subito angosciato, mi pregò di calmarmi.
Risposi che non potevo finché egli era in quello stato.
Ma io non sono in collera, Jane: solo è che ti amo troppo; e tu hai irrigidito quel tuo visetto pallido in una espressione così fredda e risoluta che non posso sopportarla.
Zitta, adesso, e asciugati le lacrime.
La sua voce, divenuta più dolce, mi avvertì che era dominato; così, a mia volta, mi calmai.
Tentò di appoggiarmi la testa sulla spalla, ma non glielo permisi. Allora cercò di tirarmi a sé: no.
Jane!
Jane!, disse con un accento di così amara tristezza da farmi vibrare ogni nervo, non mi ami più, dunque?
Erano solo la mia posizione e il fatto di divenire mia moglie che avevano valore per te?
Adesso che mi consideri nell’impossibilità di essere tuo marito, rifuggi dal mio contatto come se fossi un rospo o una scimmia?.
Queste parole mi ferirono: e tuttavia che cosa potevo fare o dire?
Probabilmente non avrei dovuto fare né dire nulla; ma ero così torturata da un senso di rimorso per aver messo tanto alla prova i suoi sentimenti, che non potei impedirmi di versare un po’ di dolcezza là dove aveva colpito.
Vi amo, dissi, ora più che mai: ma non devo mostrare né coltivare questo sentimento, ed è questa l’ultima volta che lo esprimerò.
L’ultima volta, Jane!
Come?
Pensi di poter vivere con me, di vedermi ogni giorno, e tuttavia, pur continuando ad amarmi, essere sempre fredda e distante?.
No, signore; sono certa che non potrei; non vedo dunque che una sola via: ma se parlo sarete ripreso dalla collera.
Oh, parla pure!
Se andrò in collera tu hai l’arte di piangere.
Signor Rochester, io devo lasciarvi. Per quanto tempo, Jane? Per pochi minuti, tanto da ravviarti i capelli... che sono un po’ in disordine; e rinfrescarti il volto...
che sembra febbricitante?. Devo lasciare Adèle e Thornfield.
Devo separarmi da voi per tutta la vita: devo cominciare una nuova esistenza tra gente nuova e in un nuovo ambiente.
Naturalmente: ti ho già detto che avresti dovuto farlo. Non considero nemmeno la follia di separarti da me.
Tu vuoi dire che devi divenire una parte di me stesso.63 Quanto alla nuova esistenza è giustissimo: tu sarai, nonostante tutto, mia moglie: io non sono sposato.
Sarai la signora Rochester di nome e di fatto.
Io ti sarò vicino finché tu e io vivremo.
Andrai in una proprietà che ho nel mezzogiorno della Francia: una villa tutta bianca sulle rive del Mediterraneo.
Là vivrai una vita felice, sicura e innocente. Nessun timore che io ti trascini nella colpa... che faccia di te la mia amante. Perché scuoti la testa?
Jane, devi essere ragionevole, o davvero io impazzirò.
La voce e la mano gli tremarono: le larghe narici si dilatarono, gli occhi si accesero: tuttavia osai parlare.
Signore, vostra moglie vive: lo avete riconosciuto voi stesso stamane.
Se io stessi con voi come desiderate, sarei la vostra amante: dire altrimenti è un sofisma...
una menzogna. Jane, io non ho un carattere dolce...
e tu lo dimentichi: non sono capace di pazientare a lungo; non sono freddo e spassionato.
Per pietà di me e di te, metti un dito sul mio polso, senti come batte...
e stai in guardia.
Scoprì il polso e me lo tese: il sangue fluiva via dalle sue guance e dalle sue labbra, che divenivano sempre più pallide; mi sentivo in un tremendo imbarazzo.
Esasperarlo così a fondo con una resistenza che aborriva, era crudele: cedergli era fuor di questione.
Feci quello che un essere umano fa di istinto quando è ridotto all’estremo: cercai salvezza in un essere superiore all’uomo: le parole Dio, aiutami!
mi sfuggirono involontariamente dalle labbra.
Sono un pazzo!, esclamò all’improvviso il signor Rochester.
Insisto a dire di non essere ammogliato e non le spiego perché.
Dimentico che non sa niente del carattere di questa donna né delle circostanze di questa mia infernale unione con lei.
Oh, sono sicuro che Jane sarà della mia opinione quando saprà tutto quello che so io!
Janet, metti solo la tua mano nella mia, per dimostrarmi che mi sei vicina...
e in poche parole ti mostrerò la realtà delle cose. Puoi ascoltarmi?.
Sì, signore, anche per delle ore, se volete.
Chiedo solo pochi minuti.
Jane, sai che non ero figlio unico: che un tempo avevo un fratello maggiore di me?.
Ricordo che una volta la signora Fairfax me lo disse.
E hai sentito dire che mio padre era avido e avaro?.
Ho udito qualche cosa di simile.
Bene, Jane, stando così le cose, egli aveva deciso di mantenere unita la proprietà; non poteva sopportare l’idea di dividerla e lasciare a me la mia parte: tutto doveva andare a mio fratello Rowland.
Tuttavia non poteva nemmeno ammettere che un suo figlio fosse povero.
Io dovevo essere assicurato da un ricco matrimonio.
E presto mi cercò una moglie.
Il signor Mason, piantatore e commerciante delle Indie Occidentali, era una sua vecchia conoscenza.
Mio padre aveva la certezza che il suo patrimonio fosse cospicuo e vistoso; prese informazioni e venne a sapere che il signor Mason aveva un figlio e una figlia; lui stesso gli disse che poteva dare e avrebbe dato a quest’ultima una dote di trentamila sterline: bastava.
Appena lasciai il collegio, fui mandato nella Giamaica a sposare una donna che era stata già richiesta per me.
Mio padre non fece parola del denaro, ma mi disse che la signorina Mason era famosa a Spanish Town per la sua bellezza: e non era una menzogna.
Trovai in lei una bella donna sul tipo di Blanche Ingram: alta, bruna, maestosa.
La sua famiglia desiderava assicurarsi una parentela con me grazie alla nobiltà della mia; e così pure lei.
Me la fecero conoscere durante alcuni ricevimenti, splendidamente vestita.
La vidi molto di rado da sola ed ebbi con lei pochissime conversazioni in privato.
Mi adulava, e cercava in tutti i modi di piacermi.
Tutti gli uomini della sua cerchia sembravano ammirarla e invidiarmi.
Fui affascinato, incoraggiato; i miei sensi si eccitarono; e, ignorante, ingenuo e inesperto com’ero, credetti di amarla.
Non c’è follia troppo stupida perché le sciocche rivalità del gran mondo, la sensualità, l’avventatezza, la cecità giovanile non riescano a spingere un uomo a compierla.
I suoi parenti facevan pressione perché la sposassi; i rivali incitavano il mio orgoglio; lei mi adescava: il matrimonio fu concluso prima ancora che sapessi quel che facevo.
Oh, perdo ogni rispetto per me stesso quando penso a quel giorno!...
mi sento travolgere da un disprezzo angoscioso. Non l’amavo, non la stimavo, non la conoscevo nemmeno.
Non ero sicuro che esistesse una sola virtù nel suo carattere; non avevo notato in lei né modestia, né bontà, né purezza, né sensibilità d’animo o di modi...
e la sposai...
ottuso, abietto, cieco stupido che fui! Con minor colpa avrei potuto... ma devo ricordare a chi sto parlando. Non avevo mai visto la madre di mia moglie: supponevo che fosse morta.
Dopo la luna di miele mi resi conto del mio errore: era pazza e chiusa in un manicomio.
C’era anche un fratello più giovane... completamente idiota.
Il maggiore, che tu hai conosciuto , sarà probabilmente un giorno nelle stesse condizioni.
Mio padre e mio fratello Rowland sapevano tutto questo; ma pensavano solo alle trentamila sterline e si unirono al complotto contro di me.
Furono queste delle tristi scoperte; ma non ne avrei fatto oggetto di rimprovero a mia moglie, se non per l’inganno di avermele tenute nascoste, anche quando mi accorsi che la sua natura era assolutamente diversa dalla mia, i suoi gusti insopportabili per me, la sua mentalità volgare, gretta, meschina e stranamente incapace di elevarsi, di aprirsi a qualche cosa di più nobile...
quando mi accorsi che non potevo passare serenamente con lei una sola serata, una sola ora del giorno; che non poteva svolgersi fra noi alcun dialogo perché, qualunque argomento tentassi, ricevevo immediatamente da lei risposte rozze e trite, cattive e sciocche... quando mi resi conto che non avrei mai potuto avere una casa tranquilla e ordinata perché nessun domestico poteva sopportare le continue esplosioni del suo carattere violento e irragionevole, o le vessazioni di ordini esigenti, assurdi e contraddittori... Anche allora mi trattenni: evitai i rimproveri, rinunciai alle rimostranze; cercai di soffocare il pentimento e il disgusto in segreto; repressi la profonda antipatia che provavo. Jane, non voglio turbarti con particolari abominevoli; basteranno poche parole precise.
Vissi per quattro anni con la donna che è qui sopra di noi, e già molto prima di questo termine mi aveva messo duramente alla prova: la sua follia maturava e si sviluppava con paurosa rapidità; i suoi vizi esplosero in fretta e violentemente: erano tali che solo la crudeltà avrebbe potuto frenarli, e io non volli essere crudele.
Che intelletto da pigmeo aveva, e che istinti da gigante!
E quali terribili maledizioni quegli istinti gettarono su di me!
Bertha Mason, degna figlia di una madre infame, mi trascinò in tutte le odiose e degradanti angosce che può attendersi un uomo legato a una moglie intemperante e lussuriosa.
Frattanto mio fratello era morto e al termine di quei quattro anni morì anche mio padre. Adesso ero molto ricco...
e tuttavia povero fino all’indigenza: l’essere più volgare, impuro, depravato che abbia mai visto era legato a me e veniva chiamato dalla legge e dalla società una parte di me stesso.
E non potevo liberarmene con alcun processo legale: perché adesso i medici avevano scoperto che mia moglie era pazza...
i suoi eccessi avevano prematuramente sviluppato i germi della follia. Jane, questo racconto non ti piace; sembra quasi che ti senta male... devo rimandare il resto a un altro giorno?. No, signore, finitelo adesso; ho pietà di voi... ho davvero molta pietà di voi.
La pietà, Jane, da parte di alcuni è una sorta di tributo odioso e insultante, che può essere a buon diritto ricacciato in gola a coloro che lo offrono; e questa è la pietà propria dei cuori insensibili ed egoisti; è una pena ibrida e meschina, che si accompagna a un ignorante disprezzo per coloro che hanno subito sventure.
Ma questa non è la tua pietà, Jane, non è il sentimento che si diffonde adesso su tutto il tuo volto...
che quasi trabocca dai tuoi occhi...
che fa palpitare il tuo cuore... che fa tremare la tua mano nella mia. La tua pietà, cara, è la dolorante madre dell’amore: la sua pena è il vero spasimo che nasce dalla divina passione. Io la accetto, Jane, lascia che questa figlia venga liberamente alla luce... le mie braccia sono aperte per riceverla. Adesso, signore, continuate; che cosa faceste quando veniste a sapere che era pazza?. Jane, giunsi sull’orlo della disperazione; solo un residuo di dignità si interpose fra me e l’abisso.
Agli occhi del mondo ero coperto di fango e di disonore; ma decisi di essere pulito di fronte a me stesso... e infine rifiutai di contaminarmi con le sue colpe e mi strappai da tutto ciò che avesse relazione con i vizi della sua anima.
La società associava ancora il mio nome e la mia persona ai suoi; la vedevo e la udivo ogni giorno; qualche cosa del suo respiro si mischiava all’aria che respiravo; e inoltre mi ricordavo di essere stato una volta suo marito...
e questo ricordo era allora, come è adesso, inesprimibilmente odioso per me.
Sapevo, per di più, che finché fosse vissuta non avrei potuto essere il marito di una moglie migliore; e, sebbene avesse cinque anni più di me , sembrava capace di vivere quanto me perché era sanissima quanto inferma di mente.
Così, a ventisei anni, ero disperato.
Una notte ero stato svegliato dalle sue urla... ... era una di quelle notti indiane torride che spesso in quei climi precedono gli uragani. Non riuscivo a dormire, mi alzai e aprii la finestra. L’aria era di zolfo... non riuscivo a trovare refrigerio in nessuna parte. Le zanzare vennero ronzando e diffusero per la stanza un tetro ronzio; il mare, che potevo udire di lì, rombava cupo come un terremoto...
nere nuvole si alzavano su di esso; la luna si immergeva nelle onde, grande e rossa come una palla infuocata, gettando un ultimo sguardo sanguigno su di un mondo che rabbrividiva nei prodromi della tempesta.
Ero influenzato fisicamente dall’atmosfera e dal panorama e avevo gli orecchi pieni delle maledizioni scagliate da quella donna pazza, alle quali a un tratto lei unì il mio nome con un tono di odio demoniaco e con un linguaggio...!
nessuna prostituta ha mai avuto un linguaggio più sconcio del suo: sebbene due camere ci separassero, udivo ogni parola perché i sottili divisori delle case delle Indie Occidentali costituivano solo un leggero ostacolo alle sue grida disumane.
Questa vita, dissi infine, è un inferno: questa è l’atmosfera... questi sono i suoni dell’abisso senza fine! Io ho il diritto di liberarmene se posso. Le sofferenze di questo stato mortale mi abbandoneranno insieme con la carne che aggrava adesso la mia anima. Non temo l’inferno: non esiste una condizione futura che sia peggiore della mia presente... facciamola finita e torniamo a Dio!.
Così dicendo mi inginocchiai e aprii un cassetto dove tenevo due pistole cariche: avevo deciso di spararmi.
Ma rinunciai subito all’idea; non ero un pazzo, e la crisi di quella lancinante e totale disperazione, che aveva fatto sorgere in me il desiderio di distruggermi, passò in un attimo.
Un vento fresco giunse dall’Europa sorvolando l’oceano ed entrò dalla finestra aperta: scoppiò l’uragano, infuriò con tuoni e lampi, e l’aria divenne pura.
Allora presi una decisione.
Mentre passeggiavo sotto gli aranci gocciolanti del giardino madido e fra i melograni e gli ananas impregnati di pioggia, e mentre la fulgente alba dei tropici si accendeva tutt’intorno a me...
io feci un ragionamento, Jane, e ora ascoltalo: perché era la vera saggezza che mi consolava in quell’ora e mi mostrava la giusta via da seguire. Il dolce vento dell’Europa sussurrava ancora tra le foglie rinfrescate, e l’Atlantico tuonava in gloriosa libertà; il mio cuore, inaridito e amareggiato da tanto tempo, si gonfiò a quella voce e si colmò di sangue vivo...
tutto il mio essere aspirava a un rinnovamento... la mia anima voleva dissetarsi a una pura sorgente. Vidi rinascere la speranza e sentii che una redenzione era possibile.
Da un’arcata fiorita all’estremità del giardino guardai il mare più azzurro del cielo: il vecchio mondo era al di là; mi si aprivano luminose prospettive.
Va’, mi disse la speranza, torna a vivere in Europa: là nessuno conosce la macchia del tuo nome né l’infame fardello che hai sulle spalle.
Puoi portare con te in Inghilterra quella donna; chiuderla a Thornfield con le cure e le precauzioni necessarie: e poi viaggiare dove vuoi e crearti un nuovo legame. Questa donna che ti ha imposto una così lunga pena, che ha macchiato il tuo nome, che ha oltraggiato il tuo onore, appannato la tua giovinezza, non è tua moglie e tu non sei suo marito.
Provvedi affinché abbia tutte le cure che la sua condizione richiede e avrai fatto tutto ciò che Dio e gli uomini si aspettano da te. Seppellisci nell’oblio la sua identità e i rapporti che ti legano a lei: non sei obbligato a rivelarli ad alcun essere umano.
Assicurale ogni possibile agio, tieni segreta la sua degradazione e abbandonala.
Mi comportai secondo questo suggerimento.
Mio padre e mio fratello non avevano parlato con nessuno del mio matrimonio: perché già nella prima lettera che scrissi loro annunciando l’unione avvenuta accennavo al profondo disgusto per le sue conseguenze e prevedevo un triste futuro a causa delle anomalie del carattere suo e della sua famiglia mi ero affrettato a pregarli di tenere la cosa segreta.
Ben presto la turpe condotta della donna che mio padre aveva scelto per me fu tale da farlo vergognare di averla per nuora. Lungi dal rendere pubblico il matrimonio, si preoccupò non meno di me di nasconderlo.
La portai dunque in Inghilterra; sulla nave, il mio viaggio con quel mostro fu terribile.
Mi sentii felice quando infine la ebbi a Thornfield e la vidi alloggiata al sicuro in quell’appartamento del terzo piano nella stanza interna e segreta che è stata per dieci anni la sua tana di bestia selvaggia... la cella di uno spirito maligno.
Non mi fu facile trovare per lei un custode, dovevo scegliere una persona nella cui fedeltà potessi riporre ogni fiducia; le sue crisi, infatti, avrebbero inevitabilmente tradito il mio segreto: inoltre aveva intervalli di lucidità che duravano giorni e anche settimane, durante i quali non faceva che insultarmi.
Infine assunsi Grace Poole di Grimsby Retreat.
Lei e Carter, il chirurgo che curò le ferite di Mason la notte che fu aggredito e pugnalato, sono i soli che conoscono il mio segreto.
La signora Fairfax può avere supposto qualche cosa, ma non conosce certamente bene i fatti.
Grace, in complesso, si è dimostrata una buona custode, sebbene, in parte per un suo proprio difetto che non riesce a superare e che è conseguenza del suo compito faticoso, la sua vigilanza è stata più volte ingannata ed elusa.
La pazza è astuta e maligna; non ha mai mancato di approfittarsi delle momentanee distrazioni della sua guardiana: una volta per nascondere il coltello con il quale ha colpito suo fratello, e due volte per impossessarsi della chiave della sua cella e uscire di notte.
Nella prima di queste occasioni tentò di bruciarmi nel mio letto; nella seconda è venuta a farti quella visita spaventosa.
Ringrazio la Provvidenza che ha vegliato su di te facendole sfogare la sua furia sul tuo velo di nozze, che forse aveva risvegliato in lei vaghi ricordi del suo matrimonio: non oso immaginare quello che sarebbe potuto accadere.
Quando penso che l’essere che stamane mi si è avventato alla gola ha chinato il volto scuro e livido sul nido della mia colomba, il sangue mi si agghiaccia....
E che cosa faceste, signore, dopo averla sistemata qui?, chiesi approfittando della sua pausa. Dove andaste?.
Che cosa feci, Jane?
Mi trasformai in un fuoco fatuo.
Dove andai?
Andai vagando come un’anima in pena.
Mi recai nel continente e ho viaggiato dappertutto.
La mia idea fissa era di cercare e trovare una donna buona e intelligente che potessi amare: perfettamente l’opposto di quella che avevo lasciato a Thornfield....
Ma voi non potevate sposarvi, signore. Avevo deciso ed ero convinto di poterlo e doverlo fare.
La mia prima intenzione non era di ingannare come ho ingannato te.
Intendevo raccontare sinceramente la mia storia e fare apertamente la mia proposta: mi sembrava così assolutamente ragionevole essere considerato libero di amare ed essere amato, che non ho mai dubitato di trovare una donna desiderosa e capace di comprendermi e di accettarmi nonostante la maledizione che mi portavo addosso.
Ebbene, signore?.
Quando sei così inquisitoria, Jane, mi fai sempre sorridere.
Spalanchi gli occhi come un uccellino avido e fai ogni tanto dei movimenti inquieti come se le risposte non fluissero abbastanza in fretta per te e tu volessi fuggire direttamente nel cuore.
Ma prima che continui, dimmi che cosa intendi con quell’Ebbene, signore?.
È una breve frase che ripeti spesso e che molte volte mi ha trascinato in discorsi interminabili, non so bene perché. Voglio dire: e in seguito? che cosa faceste?
che cosa avvenne?.
Precisamente!
E che cosa vuoi sapere, adesso?.
Se avete trovato qualcuna che vi piacque: se le avete chiesto di unirsi a voi; e che cosa ha risposto.
Posso dirti che ho trovato una che mi è piaciuta e che le ho chiesto di sposarmi, ma la sua risposta deve essere ancora scritta nel libro del destino.
Per dieci lunghi anni sono andato errando, vivendo ora in una capitale, ora in un’altra: a volte a Pietroburgo; più spesso a Parigi; talora a Roma, a Napoli, a Firenze.
Provvisto di molto denaro e di un nome antico, potevo scegliere le compagnie che volevo, nessuna cerchia era chiusa per me.
Cercai il mio ideale femminile fra le ladies inglesi, fra le comtesses francesi, fra le signore italiane e fra le gräfinnen tedesche.
Non riuscii a trovarlo.
A volte, per un momento fuggevole, credetti di cogliere uno sguardo, di udire un tono di voce, di scorgere una figura che annunciavano l’avverarsi del sogno: ma ero presto disilluso.
Non devi pensare che cercassi la perfezione.
Desideravo solo una donna che mi andasse bene, tutto l’opposto dell’altra; e desiderai invano.
Fra tutte non ne trovai una sola a cui, se fossi stato libero di farlo messo sull’avviso com’ero dei rischi, degli errori, dei disgusti dei matrimoni male assortiti avrei chiesto di sposarmi.
La delusione mi rese indifferente.
Vissi nel disordine, non nella depravazione, che odiavo e odio.
Era la caratteristica della mia Messalina indiana, e il radicato orrore che avevo per entrambe mi frenò notevolmente, anche nel piacere.
Ogni godimento che confinasse con l’eccesso sembrava avvicinarmi a lei e ai suoi vizi, e lo evitavo.
Tuttavia non potevo vivere solo; e così cercai la compagnia di amanti. La prima fu Céline Varens...
un altro di quei passi che inducono un uomo a disprezzarsi quando li ricorda.
Tu sai già chi era e come terminò il mio legame con lei.
Le succedettero due donne: un’italiana, Giacinta, e una tedesca, Clara; entrambe considerate molto belle.
Ma che cosa fu la loro bellezza, per me, dopo poche settimane?
Giacinta era violenta e senza principi: mi stancai di lei in tre mesi.
Clara era onesta e tranquilla; ma opprimente, apatica e senza spirito: nulla che si confacesse ai miei gusti.
Fui felice di darle una somma sufficiente per iniziare un buon commercio e liberarmi così di lei in modo decente.
Ma, Jane, vedo dal tuo volto che non ti stai formando una buona opinione di me.
Mi consideri un uomo senza sentimenti e senza morale, non è vero?. In verità, signore, non vi approvo come altre volte.
Non vi sembra una pessima cosa vivere a questo modo, ora con un’amante ora con un’altra?
Voi ne parlate come se fosse assolutamente naturale.
Era una cosa che mi s’imponeva; ma non mi piaceva.
Un’esistenza veramente meschina, che non vorrei condurre ancora.
Avere un’amante è quasi peggio che comprare uno schiavo: entrambi ci sono inferiori, spesso per natura e sempre per condizioni: e vivere familiarmente con gli inferiori è degradante.
Adesso detesto ricordare il tempo passato con Céline, Giacinta e Clara.
Sentii la verità di queste parole; e fui sicura che, se fossi giunta a dimenticare me stessa e tutti i principi che mi erano stati instillati e fossi stata tentata di diventare con un pretesto, o una giustificazione qualsiasi come una di quelle povere donne, egli mi avrebbe considerato un giorno con gli stessi sentimenti che adesso dissacravano in lui il loro ricordo.
Non lo dissi: ma lo sentivo dentro di me.
Impressi questa convinzione nel mio cuore affinché mi fosse di aiuto al momento della decisione.
E ora, Jane, perché non dici: Ebbene, signore?.
Non ho finito. Sei divenuta seria. Vedo che mi disapprovi ancora. Ma lasciami venire al punto.
Il gennaio scorso, libero da ogni amante...
con l’animo inasprito e amareggiato, per la mia vita inutile, vagabonda e solitaria...
roso dalla delusione, mal disposto verso tutti gli uomini, e particolarmente verso tutte le donne , richiamato dai miei affari, tornai in Inghilterra.
In un gelido pomeriggio d’inverno, cavalcavo in vista di Thornfield.
Luogo odiato!
Non mi attendevo là né pace né piacere.
Su di una scaletta nel sentiero di Hay vidi starsene seduta una piccola figura tranquilla.
Le passai accanto senza farle più attenzione che al salice spezzato che le stava di fronte: non ebbi alcun presentimento di quello che sarebbe stata per me: alcun preavviso che l’arbitra della mia vita...
il mio genio per il mio bene o per il mio male...
mi aspettava lì umilmente.
Non la riconobbi nemmeno quando, in seguito alla caduta di Mesrour, si alzò e mi offrì gravemente il suo aiuto. Una creatura fragile e infantile! Era come se mi fosse saltellato fra i piedi un fanello e mi avesse proposto di portarmi sulle sue ali sottili.
Fui sgarbato, ma lei non volle andarsene: mi rimase vicina con una singolare perseveranza e si comportò e parlò quasi con autorità.
Dovevo essere aiutato, e infatti fui aiutato da questa mano. Appena mi appoggiai alla sua fragile spalla, qualche cosa di nuovo... una fresca linfa... si insinuò in me. Per fortuna avevo saputo che questo elfo doveva tornare a me... che faceva parte della mia casa laggiù...
altrimenti non avrei potuto sopportare che mi scivolasse via dalle mani e svanisse dietro la siepe buia, senza un singolare rimpianto.
Quella sera, Jane, ti sentii tornare a casa, sebbene tu probabilmente ignorassi che io pensavo a te e ti aspettavo.
Il giorno dopo ti osservai, non visto, per una mezz’ora, mentre tu giocavi con Adèle nella galleria.
Ricordo che aveva nevicato e voi non potevate uscire.
Ero nella mia stanza: la porta era socchiusa e io potevo ascoltare e vedere.
Adèle sembrava richiamare tutta la tua attenzione; tuttavia mi parve che i tuoi pensieri fossero altrove: ma tu eri molto paziente con lei, mia piccola Jane; continuasti a parlarle e a divertirla per lungo tempo.
Quando alfine ti lasciò, cadesti subito in una fantasticheria profonda: ti mettesti a passeggiare lentamente lungo la galleria.
Ogni tanto, nel passare davanti a una finestra, davi uno sguardo fuori, alla neve che cadeva fitta; ascoltavi i singhiozzi del vento e poi riprendevi a camminare piano e a sognare.
Penso che quei tuoi sogni a occhi aperti non fossero tristi: ogni tanto balenava nei tuoi occhi una luce di piacere, una dolce eccitazione, che non esprimevano una concentrazione amara, crucciata e malinconica: il tuo volto rivelava piuttosto il dolce meditare della giovinezza quando i suoi impulsi seguono con generose ali il volo della speranza su e giù per un cielo ideale.
La voce della signora Fairfax, che parlava a una domestica nell’anticamera, sembrò risvegliarti, e che strano sorriso, Jane, volgesti a te stessa!
Vi era molta acutezza in quel sorriso: era molto sagace e sembrava far luce sui tuoi stessi sogni.
Era come se dicesse: Le mie fantasie sono belle, ma non devo dimenticare che sono del tutto irreali.
Ho nel cervello un cielo rosato e un verde Eden in fiore; ma sono perfettamente consapevole che dinanzi a me vi è un duro cammino e intorno a me si addensano buie tempeste che devo affrontare.
Scendesti al piano terreno e chiedesti alla signora Fairfax qualche cosa da fare: mi pare che fossero i conti della settimana o qualche cosa di simile. Mi arrabbiai con te per essere fuggita così dalla mia vista.
Attesi impaziente la sera, quando avrei potuto chiamarti presso di me.
Sospettavo che il tuo fosse un carattere insolito, originale: desideravo andare più a fondo e conoscerlo meglio.
Entrasti nella sala con un’aria insieme timida e indipendente: eri vestita all’antica, come lo sei adesso.
Ti feci parlare: presto ti trovai piena di strani contrasti.
Il tuo abito e i tuoi modi obbedivano a una regola; spesso avevi l’aria riservata di una natura raffinata, ma assolutamente ignara della società e quanto mai timorosa di farsi svantaggiosamente notare per qualche sconvenienza o qualche errore; tuttavia, quando ti si rivolgeva la parola, guardavi negli occhi con aria acuta, audace e ardente il tuo interlocutore: ogni tuo sguardo era penetrante e sicuro; alle mie domande incalzanti davi risposte pronte e complete.
Sembrasti presto abituarti a me: credo, Jane, che sentissi l’esistenza di una simpatia fra te e il tuo severo e brusco padrone; perché mi stupivo nel vedere come una certa disinvoltura avesse reso più sciolti i tuoi modi: per quanto potessi essere di cattivo umore, non mostravi alcuna sorpresa, né paura o noia o fastidio per la mia tetraggine; mi guardavi e ogni tanto mi sorridevi con una grazia semplice e tuttavia sagace che non so descrivere.
Ero contento e insieme stimolato per quel che vedevo: mi piaceva quello che avevo visto e desideravo vedere di più.
Tuttavia, per molto tempo, ti tenni a distanza e cercai raramente la tua compagnia.
Ero un epicureo intellettuale e desideravo prolungare il piacere di fare questa nuova e piccante conoscenza: inoltre fui turbato per qualche tempo dal timore che, se avessi toccato il fiore senza riguardi, sarebbe appassito...
avrebbe perso il dolce fascino della freschezza. Allora non sapevo che non era una passeggera fioritura, ma piuttosto la sua radiosa immagine scolpita in una gemma indistruttibile. Ma soprattutto desideravo vedere se tu mi avresti cercato qualora ti avessi evitato...
non lo facesti; te ne stavi nella stanza da studio, ferma come il tuo tavolino e il tuo cavalletto; se per caso ti incontravo, scivolavi subito via con il più piccolo cenno di saluto conciliabile con il rispetto.
In quei giorni, Jane, la tua espressione abituale era un atteggiamento pensoso; non depresso, perché non soffrivi; ma nemmeno allegro perché avevi poche speranze e poche gioie presenti.
Mi domandavo che cosa pensassi di me o se pensassi mai a me, e decisi di scoprirlo. Ripresi a interessarmi a te. Quando parlavi c’era qualche cosa di felice nel tuo sguardo e di disinvolto nei tuoi modi: mi accorsi che eri comunicativa: solo il silenzio della stanza da studio... la noia della tua vita... ti rendevano triste. Mi concessi il piacere di essere affabile con te; l’affabilità suscitò subito l’emozione: il tuo volto si addolcì, i tuoi modi divennero ancor più gentili. Mi piaceva udire il mio nome pronunciato dalle tue labbra con accento grato e felice. In quel tempo, Jane, godevo di ogni casuale incontro con te: c’era una curiosa esitazione nei tuoi modi: mi guardavi con un leggero turbamento...
un dubbio, un’incertezza: non sapevi quale potesse essere il mio umore... se mi sarei comportato da padrone, in modo burbero, o da amico, con benevolenza.
Ero ormai troppo preso di te per simulare il primo di questi personaggi; e quando ti porgevo cordialmente la mano, una tal luce di felicità fioriva sul tuo volto giovane e appassionato, che spesso avevo molto da fare per impedirmi di stringerti a me.
Non parlate più di quei giorni, signore, lo interruppi asciugandomi furtivamente qualche lacrima; le sue parole erano per me una tortura: perché sapevo quello che dovevo fare e che doveva essere fatto subito –, e tutti questi ricordi, queste rivelazioni dei suoi sentimenti, rendevano solo più difficile il mio compito.
No, Jane, mi rispose: che necessità c’è di indugiare sul passato, quando il presente è tanto più sicuro...
e il futuro tanto più luminoso?. Rabbrividii nell’udire questa affermazione appassionata.
Adesso sai come stanno le cose...
non è vero?, continuò.
Dopo una gioventù e una virilità trascorse per metà in una infelicità inesprimibile e per metà in una paurosa solitudine, ho per la prima volta trovato una donna che posso veramente amare...
ho trovato te. Tu capisci la parte migliore di me stesso... sei il mio angelo buono.
Io sono legato a te da un affetto profondo.
Ti considero cara, piena di doti, amabile: c’è nel mio cuore una passione fervida e viva: che tende verso di te, fa di te il centro e la sorgente della mia vita, avvolge intorno a te la mia esistenza e ci unisce entrambi in un’unica fiamma pura e forte.
Decisi di sposarti perché sentivo e sapevo tutto questo. Dirmi che ho già una moglie è una crudele beffa: adesso sai che ho solo un odioso demonio. Ho sbagliato nel cercare di ingannarti, ma temevo un’ostinazione che è nel tuo carattere. Temevo i pregiudizi radicati in te fin dall’infanzia: volevo essere sicuro di averti prima di arrischiare delle rivelazioni.
Era viltà: avrei dovuto fare appello fin da principio a tutto ciò che vi è di nobile e di generoso in te, come faccio adesso...
avrei dovuto confidarti pienamente la mia vita di miserie...
descriverti la mia fame e la mia sete per un’esistenza più elevata e più degna...
mostrarti non già la mia decisione ma il mio irresistibile bisogno di amare fedelmente e profondamente e di essere fedelmente e profondamente riamato.
E poi avrei dovuto chiederti di accettare il mio pegno di fedeltà e di darmi il tuo.
Jane...
dammelo adesso. Una pausa.
Perché resti in silenzio, Jane?.
Era per me una prova terribile: una mano di acciaio mi stringeva ferocemente il cuore.
Momento atroce, pieno di conflitti, di buio, di bagliori d’incendio.
Nessun essere umano avrebbe potuto desiderare di essere amato più di quanto io lo fossi; e io adoravo colui che mi amava così: dovevo rinunciare ad amare un idolo.
Una tetra parola riassumeva il mio insostenibile dovere: Parti!.
Jane, ti rendi conto di quello che ti chiedo?
Solo questa promessa: Sarò vostra, signor Rochester.
Signor Rochester, non sarò vostra. Un altro lungo silenzio.
Jane, riprese con una dolcezza che mi gettò nell’angoscia e mi agghiacciò in un terrore pieno di foschi presagi...
perché quella voce calma era l’ansito del leone che sta per slanciarsi, Jane, vuoi dire che intendi prendere la tua via e lasciare andare me per un’altra?.
Sì.
Jane, e si chinò verso di me abbracciandomi, intendi farlo anche adesso?.
Sì.
E adesso?, e mi baciò dolcemente la fronte e la guancia. Sì.
Mi liberai in fretta e completamente dal suo abbraccio.
Oh, Jane, questo è amaro!
Questo... questo è male. Non è male amarmi. Lo sarebbe obbedirvi.
Un’espressione selvaggia gli fece inarcare le sopracciglia...
contrasse i suoi lineamenti: si alzò; ma riuscì ancora a dominarsi.
Posai la mano sullo schienale di una sedia per sostenermi: vacillavo, avevo paura...
ma ero decisa. Un istante, Jane.
Dà uno sguardo alla mia orribile vita quando te ne sarai andata.
Ogni felicità mi sarà strappata insieme a te.
Che cosa mi resterà?
Per moglie ho quella pazza di sopra: potresti egualmente legarmi a un cadavere del nostro cimitero.
Che cosa farò, Jane?
Dove troverò una compagna e una qualche speranza?.
Fate quello che faccio io: abbiate fiducia in Dio e in voi stesso.
Credete nell’aldilà.
Sperate di incontrarmi ancora lassù.
Dunque non vuoi cedere?.
No.
Mi condanni a vivere disgraziato e a morire maledetto?.
La sua voce si alzò.
Vi consiglio di vivere senza colpa e vi auguro di morire in pace.
Vuoi strappare da me l’amore e l’innocenza?
Vuoi ricacciarmi nella sensualità e nel vizio come uniche risposte alle mie esigenze di amare e di dare un senso alla mia vita?.
Signor Rochester, non assegno a voi questo destino più di quanto non lo accetti io stessa.
Siamo nati per lottare e per perseverare... voi al pari di me: fatelo. Mi dimenticherete prima che io vi dimentichi.
Parlando così mi dai del bugiardo e macchi il mio onore.
Ti ho dichiarato di non poter cambiare, e tu mi dici in faccia che cambierò presto.
Quale distorsione vi sia nel tuo giudizio, quale perversità nelle tue idee è provato dalla tua condotta!
È forse meglio condurre un essere umano alla disperazione che trasgredire una semplice legge umana senza far danno ad alcuno con la trasgressione?
Tu non hai né parenti né conoscenze che possa temere di offendere vivendo con me.
Era vero: e, mentre egli parlava, la coscienza e la ragione si volgevano a tradimento contro di me e mi facevano colpa di resistergli.
Esse parlavano a voce alta quasi come il sentimento, e questo gridava selvaggiamente.
Oh, fallo contento!, diceva.
Pensa alla sua miseria; pensa al suo pericolo...
considera quel che sarà di lui quando rimarrà solo. Ricordati del suo carattere impulsivo; considera gli impulsi che nascono dalla disperazione... rasserenalo; salvalo; amalo; digli che lo ami e che sarai sua. Chi vi è nel mondo che si curi di te?
Chi sarà danneggiato da quello che fai?. Ma la risposta era tuttavia indominata: Io devo badare a me stessa.
Quanto più sono sola, quanto più priva di amici, quanto più indifesa, tanto più devo rispettarmi.
Obbedirò alla legge data da Dio e sanzionata dall’uomo.
Mi atterrò ai principi che ho ricevuto quando ero in me e non quando ero fuori di me... come sono adesso.
Le leggi e i principi non sono validi solo quando non c’è la tentazione: valgono per momenti come questo, quando il corpo e lo spirito si ribellano al loro rigore; sono severi e rimarranno inviolati.
Se potessi spezzarli per la mia convenienza personale, quale sarebbe il loro valore? Essi hanno un valore... l’ho sempre creduto; e se non riesco a credervi adesso, è perché sono pazza...
del tutto pazza: col fuoco che mi scorre nelle vene e il cuore che mi batte così in fretta da non poter contare i suoi palpiti.
Idee già concepite, decisioni già prese sono tutto ciò di cui dispongo in quest’ora per resistere: e mi terrò salda.
Lo feci.
Il signor Rochester, leggendo nel mio volto, vide che avevo deciso.
La sua ira aveva raggiunto il colmo: egli dovette cederle per un momento, qualunque cosa ne potesse seguire; attraversò la stanza, mi afferrò la mano e mi strinse alla vita.
Sembrava divorarmi con il suo sguardo di fuoco: fisicamente mi sentii, in quel momento, incapace come una paglia esposta all’impeto e al calore di una fornace: spiritualmente ero ancora padrona della mia anima e, insieme, ero certa della definitiva salvezza.
L’anima, per fortuna, ha un interprete talora inconscio ma sempre veritiero negli occhi.
I miei occhi si volsero verso di lui; e, mentre guardavo quel suo volto infuriato, senza volerlo gemetti; la sua stretta mi faceva male e le mie forze, messe troppo alla prova, erano ormai allo stremo.
Mai, disse stringendo i denti, mai vi è stato un essere così fragile e insieme così indomabile. Si sente come una canna nelle mie mani!, e mi scosse con tutte le sue forze. Potrei piegarla fra il pollice e l’indice: ma che bene posso averne se anche la piego, la spezzo, la stritolo? Guardate questi occhi: guardate questa creatura decisa, selvaggia, libera, che mi fissa e mi sfida con qualche cosa di più del coraggio...
con un cupo trionfo. Qualunque cosa io faccia con il suo corpo, non potrò mai raggiungerla... questa selvaggia e bella creatura!
Se lacero, se spezzo la sua fragile prigione, il mio oltraggio servirà solo a mettere in libertà la prigioniera.
Potrei conquistare la sua dimora; ma l’abitatrice fuggirà in cielo prima ancora che io possa entrare in possesso del suo riparo di argilla.
E sei tu, spirito... con la tua volontà e la tua energia, la tua virtù e la tua purezza...
che io desidero: non soltanto la tua leggera struttura.
Potresti venire da solo con volo leggero ad annidarti nel mio cuore, se tu volessi: presa contro il tuo volere, eluderesti la stretta come un’essenza...
svaniresti prima che potessi aspirare la tua fragranza. Oh!
vieni, Jane, vieni!.
Nel dir questo mi sciolse dal suo abbraccio e si limitò a guardarmi.
Era molto più difficile resistere a quello sguardo che alla sua violenza frenetica: comunque solo una sciocca avrebbe potuto soccombere adesso.
Avevo sfidato e mandato a vuoto la sua collera; adesso dovevo sfuggire alla pietà: mi ritirai verso la porta.
Te ne vai, Jane?.
Me ne vado, signore.
E mi lasci?.
Sì.
Non verrai?
Non sarai il mio conforto, la mia salvezza?
Il mio amore profondo, le mie pene crudeli, la mia disperata preghiera non sono nulla per te?.
Quale indescrivibile passione era nella sua voce!
Come era difficile ripetere fermamente: Me ne vado.
Jane!.
Signor Rochester!. Va’ pure, dunque...
te lo consento; ma ricordati che mi lasci nell’angoscia.
Va’ su nella tua stanza; pensa a tutto quello che ti ho detto e, Jane, volgi uno sguardo alla mia sofferenza...
pensa a me. Si girò e si gettò con la faccia contro il divano. Dalle sue labbra sfuggirono parole di angoscia: Oh, Jane!
mia speranza... mio amore...
mia vita, ripeté singhiozzando.
Avevo già raggiunto la porta; ma, lettore, tornai indietro...
tornai decisa come mi ero allontanata.
Mi inginocchiai presso di lui; gli tolsi il viso dal cuscino volgendolo verso di me; lo baciai sulla guancia; gli ravviai i capelli con la mano.
Dio vi benedica, mio caro padrone!, dissi. Dio vi protegga dal dolore e dal male...
vi diriga, vi conforti...
vi ricompensi per la bontà con cui mi avete trattato.
L’amore della piccola Jane sarebbe stato la miglior ricompensa, rispose; senza di esso il mio cuore è spezzato.
Ma Jane mi darà il suo amore: sì... nobilmente, generosamente.
Il sangue gli salì al volto; il fuoco gli brillò negli occhi; scattò in piedi; mi tese le braccia; ma io sfuggii all’abbraccio e subito abbandonai la stanza.
Addio!, gridò il mio cuore nel lasciarlo.
La disperazione aggiunse: Addio per sempre!.
Quella notte non avrei mai pensato di poter dormire; invece caddi in un sonno profondo non appena mi sdraiai sul letto. Fui trasportata in sogno alle scene della mia infanzia: mi parve di essere nella stanza rossa a Gateshead; la notte era buia e la mia mente agitata da strane paure. Quella luce che tanto tempo prima mi aveva fatto cadere svenuta, rievocandola sembrava scivolare leggermente sulla parete e fermarsi tremante al centro del soffitto buio.
Io alzavo la testa per guardare: il soffitto si mutava in nubi alte e dense; la luce era simile a quella che la luna effonde sui vapori in cui sta penetrando.
Aspettavo che apparisse... lo aspettavo con strani presentimenti; come se definitive sentenze dovessero apparire scritte sul suo disco.
Eruppe, infine, come mai la luna si sprigionò da una nube; dapprima una mano infranse le nere cortine e le spazzò via; poi, non una luna, ma una bianca figura umana risplendette nell’azzurro volgendo la luminosa fronte verso terra.
Mi fissò con insistenza.
Poi parlò alla mia anima: la voce veniva da distanze infinite e tuttavia, vicinissima, mi sussurrò nel cuore: Figlia mia, fuggi la tentazione.
Madre, lo farò.
Così risposi anche dopo essermi svegliata da quel sogno estatico.
Era ancora notte, ma le notti di luglio sono brevi: poco dopo la mezzanotte sorge l’alba.
Non sarà mai troppo presto per mettere in atto quello che devo, pensai.
Mi alzai; ero già vestita, perché nel coricarmi mi ero tolta solo le scarpe.
Sapevo dove trovare, nei miei cassetti, un po’ di biancheria, un medaglione, un anello.
Nel cercarli, incontrai i grani della collana di perle che il signor Rochester mi aveva costretta ad accettare pochi giorni prima.
La lasciai: non era mia; apparteneva alla sposa spettrale che si era dissolta nell’aria.
Raccolsi gli altri oggetti in un pacco; mi misi in tasca la borsa contenente venti scellini : mi legai sotto il mento il cappello di paglia, mi appuntai lo scialle, presi il pacco e le scarpe, che non volevo ancora infilare, e scivolai fuori della stanza.
Addio, gentile signora Fairfax!, mormorai nel passare davanti alla sua porta.
Addio, mia cara Adèle!, dissi volgendo uno sguardo alla camera dei bambini.
Non potevo nemmeno pensare a entrare per baciarla: dovevo ingannare un orecchio molto fine: e, per quanto sapevo, in quel momento poteva essere in ascolto. Avrei voluto passare davanti alla stanza del signor Rochester senza fermarmi; ma il mio cuore interruppe per un attimo i suoi battiti quando fui davanti a quella porta, e anche il mio piede si fermò.
Non c’era pace dietro quell’uscio: l’ospite camminava senza requie in su e in giù; mentre ascoltavo, lo sentii sospirare più volte. C’era per me il paradiso... un momentaneo paradiso...
in quella stanza, se avessi voluto: sarebbe bastato che entrassi e dicessi: Signor Rochester, vi amerò e vivrò con voi fino alla morte, e una fonte di felicità sarebbe sgorgata dalle mie labbra.
Ci pensai.
Quel mio amato padrone, che adesso non poteva dormire, stava aspettando con impazienza il giorno.
Al mattino mi avrebbe mandata a chiamare; io sarei stata già lontana.
Mi avrebbe cercato dappertutto: invano.
Si sarebbe sentito tradito; il suo amore respinto: avrebbe sofferto; forse si sarebbe disperato.
Pensai anche a questo.
La mia mano si mosse verso la maniglia: la ritrassi e fuggii.
Tristemente mi diressi al piano terreno: sapevo quel che dovevo fare e lo feci meccanicamente.
Cercai in cucina la chiave della porta di servizio; cercai anche una bottiglia d’olio e una piuma; oliai la chiave e la serratura.
Presi un po’ d’acqua e un po’ di pane: perché forse avrei dovuto camminare a lungo; e le mie forze, messe così a dura prova nelle ultime ore, non dovevano venir meno.
Feci tutto questo senza il minimo rumore.
Aprii la porta, uscii, la richiusi silenziosamente.
Un’alba pallida illuminava il cortile.
Il cancello principale era chiuso a chiave, ma il cancelletto che si apriva in uno dei battenti era chiuso solo col saliscendi.
Passai di lì e lo richiusi; e adesso ero fuori di Thornfield.
Un miglio più avanti, oltre i campi, c’era una strada che andava in direzione opposta a Millcote; una strada che non avevo mai preso ma notato più volte, chiedendomi dove portasse: mi diressi da quella parte.
Adesso non era più il caso di riflettere: non dovevo più voltarmi a guardare; non dovevo guardare nemmeno davanti a me.
Non dovevo pensare né al passato né al futuro. Il primo era una pagina così struggentemente dolce... così mortalmente triste...
che leggerne una sola riga avrebbe significato disperdere il mio coraggio e spezzare la mia energia.
Il secondo era un vuoto pauroso: qualche cosa come il mondo dopo il diluvio.
Camminai costeggiando i prati, le siepi e i sentieri fin dopo il sorgere del sole.
Credo che fosse una bella mattina d’estate: ricordo che le scarpe, infilate nell’uscir di casa, furono presto inzuppate di rugiada.
Ma io non guardavo né il sole che spuntava, né il sorriso del cielo, né il risveglio della natura.
Chi è condotto al patibolo, non pensa al dolce scenario che lo circonda, né ai fiori che sorridono lungo il suo cammino ma al ceppo e alla mannaia; allo spezzarsi delle ossa e delle vene; alla fossa che si spalanca alla fine.
E io pensavo alla mia triste fuga, al mio vagabondaggio senza rifugio... e pensavo, oh! con quale angoscia, a quello che avevo lasciato.
Non potevo farne a meno. Adesso pensavo a lui... nella sua stanza... in attesa del levar del sole, ancora con la speranza che sarei andata da lui... per dirgli che sarei rimasta e sarei stata sua.
Ardevo dal desiderio di essere sua; anelavo al ritorno: non era troppo tardi; potevo ancora risparmiargli l’amarezza di trovarsi solo.
Ero certa che la mia fuga non era stata ancora scoperta. Potevo tornare a essere il suo conforto... il suo orgoglio; redimerlo dalla miseria, forse dalla rovina. Oh, il terrore della sua disperazione...
molto peggiore della mia disperazione stessa...
come mi dilaniava!
Era come una punta di freccia radicata nel mio petto, che mi lacerava se tentavo di estrarla e mi faceva venir meno quando il ricordo la spingeva ancora più a fondo.
Gli uccelli cominciarono a cantare nei boschetti e nei cespugli: gli uccelli erano fedeli ai loro compagni; erano il simbolo dell’amore.
E io che cosa ero?
Fra la pena del mio cuore e il frenetico sforzo per sostenere un principio, detestavo me stessa. Non avevo alcun sollievo dalla mia coscienza e nemmeno dal senso del rispetto che mi dovevo.
Avevo offeso...
ferito... abbandonato il mio padrone.
Mi sentivo odiosa ai miei propri occhi.
Tuttavia non potevo tornare, non potevo rifare uno solo dei miei passi.
Dio doveva guidarmi.
Quanto alla mia volontà e alla mia coscienza, una terribile pena aveva calpestato l’una e soffocato l’altra.
Piangevo disperatamente nel percorrere quella strada solitaria: mi affrettavo sempre più, sempre più, come in delirio.
Infine mi invase una stanchezza che veniva da dentro me stessa e dilagava in tutto il mio corpo, e caddi: rimasi a terra per alcuni minuti con la faccia contro l’erba umida.
Temevo... o speravo... che sarei morta lì: ma presto mi rialzai; trascinandomi dapprima sulle mani e sulle ginocchia e poi ancora in piedi... sempre più intenta e decisa a raggiungere la strada.
Quando vi arrivai, fui costretta a sedermi e riposarmi sotto una siepe; poco dopo udii un rumore di ruote e vidi una diligenza che si avvicinava.
Mi alzai e agitai una mano; si fermò.
Chiesi dove era diretta; il cocchiere nominò un luogo lontano, dove ero sicura che il signor Rochester non aveva conoscenze. Domandai quanto voleva per portarmi là; rispose trenta scellini; ne avevo solo venti; ebbene, avrebbe cercato di farli bastare. Mi permise di salire. Dentro non c’era nessuno: venne richiuso lo sportello e il veicolo riprese la sua via. Gentile lettore, possa tu non provar mai quello che provai allora! Possano i tuoi occhi non versar mai quel diluvio di cocenti lacrime, strappate dal cuore, che versarono i miei.
Possa tu non dover mai rivolgere al cielo preghiere così disperate e angosciose come quelle che sfuggirono allora dalle mie labbra; possa non dover mai temere di essere, come me, lo strumento della rovina di colui che soprattutto ami.
CAPITOLO XXVIII Sono passati due giorni.
È una sera d’estate; il postiglione mi ha fatto scendere in una località chiamata Whitcross: non poteva portarmi oltre per la somma che gli avevo dato, e io non possedevo più niente.
La diligenza è ormai a un miglio di distanza; io sono sola.
Proprio in questo momento mi accorgo di aver dimenticato il mio pacco nella sacca della vettura, dove lo avevo messo per maggior sicurezza; là è rimasto e là dovrà rimanere; e adesso sono assolutamente priva di tutto.
Whitcross non è una città e nemmeno un paese; è solo un pilastro di pietra là dove quattro strade si incontrano: dipinto di bianco, suppongo, per essere più visibile a distanza e nell’oscurità.
Sulla cima sporgono quattro bracci indicatori: la città più vicina verso cui si rivolgono dista, secondo la scritta, dieci miglia; la più lontana circa venti.
Dai nomi noti di queste città vengo a sapere in quale contea sono giunta: una contea centro settentrionale circondata da cupe brughiere e da montagne: e lo vedo.
Grandi boscaglie si stendono intorno a me da ogni lato e creste di montagne si susseguono oltre la profonda vallata ai miei piedi.
La popolazione qui deve essere scarsa e non vedo nessuno su queste strade, volte in direzione dei quattro punti cardinali... bianche, larghe, solitarie. Tutte sono tagliate nella brughiera, e l’erica cresce folta e selvaggia lungo i loro margini.
Tuttavia può passare qualche viandante casuale; e io non voglio, adesso, che mi veda nessuno: uno straniero può domandarsi che cosa faccio, ferma presso una pietra miliare, evidentemente sperduta e senza meta.
Potrebbero farmi delle domande, e io non potrei rispondere se non cose incredibili e tali da suscitar sospetti. In questo momento niente mi lega alla gente... nessuna attrattiva o speranza mi chiama presso i miei simili... nessuno che mi vedesse avrebbe per me un moto di solidarietà o un augurio di bene. Non ho altra parentela che la madre universale, la natura: cercherò riposo in lei.
Mi addentrai decisa fra le eriche e seguii un fossato che scavava profondamente la scura landa; avanzai a fatica affondando fino al ginocchio nella folta vegetazione; seguii tutto il percorso e, raggiunto un masso di granito coperto di muschio in un angolo nascosto, mi sedetti sotto di esso.
Intorno a me vi erano alti tumuli della brughiera; la rupe mi proteggeva la testa; e il cielo copriva tutto.
Anche qui passò del tempo prima che mi sentissi tranquilla: avevo una vaga paura che vi fosse nelle vicinanze qualche armento selvaggio o che qualche gitante o qualche bracconiere mi scoprisse.
Se una raffica di vento passava sulla distesa incolta, alzavo gli occhi temendo l’aggressione di un toro; se fischiava un piviere mi immaginavo che fosse un uomo.
Comunque, trovando infondate le mie apprensioni e calmata dal profondo silenzio che regnava col declinar della sera e l’avvicinarsi della notte, mi rinfrancai.
Finora non avevo potuto pensare: ero solo stata in ascolto, vigile e piena di paura; adesso ritrovai la capacità di riflettere.
Che cosa dovevo fare? Dove dovevo andare? Oh, domande insostenibili, poiché non potevo fare niente né andare da alcuna parte...
poiché dovevo percorrere ancora una lunga strada, tremando, prima di potere raggiungere un’abitazione...
poiché dovevo invocare una fredda carità prima di poter avere un alloggio: importunare una simpatia riluttante, incorrere in quasi certi rifiuti, prima di fare ascoltare la mia storia o aver ristoro a una delle mie necessità.
Toccai l’erica: era asciutta e ancora tiepida per il calore della giornata estiva.
Guardai il cielo; era sereno: una stella gentile brillava proprio sull’orlo del fossato.
Il giorno calava dolcemente; non soffiava un alito di vento.
La natura mi sembrava affettuosa e benigna; pensai che mi amasse, miserabile com’ero; e io, che dagli uomini potevo aspettarmi solo diffidenza, repulsione e ingiurie, mi aggrappai a lei con tenerezza filiale.
Per quella notte almeno sarei stata sua ospite, poiché ero sua figlia: mia madre mi avrebbe alloggiato senza denaro e senza compenso.
Avevo ancora un pezzetto di pane: residuo di una pagnotta che avevo comprato nel pomeriggio con un miserabile penny, ultimo rimasto, in una città che attraversavamo.
Vidi dei mirtilli maturi scintillare qua e là come grani di giaietto nell’erica. Ne raccolsi un pugno e li mangiai col pane. La mia fame, fino a quel momento, fu, se non soddisfatta, almeno calmata da questo pasto da eremita.
Finito che fu, dissi le mie preghiere della sera e poi mi cercai un giaciglio.
Presso il masso, l’erica era molto folta: quando mi fui sdraiata, i miei piedi vi affondarono; cresceva alta tutt’intorno lasciando solo uno stretto spazio perché vi circolasse l’aria notturna.
Piegai in due lo scialle e me lo distesi sopra come una coperta; un piccolo rilievo muscoso mi fece da cuscino.
Così sistemata, non sentii freddo, almeno all’inizio della notte.
Il mio riposo avrebbe potuto essere abbastanza felice, se la tristezza del mio cuore non lo avesse turbato.
Il mio cuore si lamentava delle sue ferite aperte, del suo intimo sanguinare, delle sue fibre lacerate.
Tremava per il signor Rochester e per il suo destino; piangeva amaramente per lui; lo invocava con desiderio incessante; e, impotente come un uccello dalle ali spezzate, agitava ancora le penne incapaci in vani tentativi di volare a lui.
Tormentata da questi pensieri, mi levai in ginocchio.
Era scesa la notte ed erano apparse le stelle: una notte calma e sicura: troppo serena per accompagnarsi con la paura.
Sappiamo che Dio è in ogni luogo; ma certo sentiamo soprattutto la Sua presenza quando le Sue opere si dispiegano innanzi a noi in tutta la loro grandezza; e in un cielo notturno e senza nubi, dove i Suoi mondi conducono il loro silenzioso corso, noi possiamo leggere più chiaramente la Sua immensità, la Sua onnipotenza e la Sua onnipresenza.
Mi ero inginocchiata a pregare per il signor Rochester. Alzando lo sguardo scorsi, con gli occhi pieni di lacrime, l’imponente Via Lattea. Nel ricordarmi che cosa era... quanti innumerevoli sistemi scivolassero là nello spazio come lievi tracce di luce...
sentii la grandezza e la potenza di Dio.
Ebbi la certezza che egli avrebbe salvato quello che aveva creato: mi convinsi che né la terra sarebbe perita né una sola delle anime che essa accoglieva.
Volsi la mia preghiera in ringraziamento: la fonte della vita era anche la grandezza dello spirito.
Il signor Rochester era al sicuro: era una creatura di Dio e da Dio sarebbe stato protetto.
Mi rannicchiai ancora nella cavità della collinetta e poco dopo dimenticai nel sonno le mie pene.
Ma il giorno dopo, la fame e la sete si affacciarono in tutta la loro crudezza.
Già da tempo gli uccelletti avevano lasciato i loro nidi; già da tempo le api erano venute nel dolce splendore del giorno a raccogliere il miele delle eriche prima che la rugiada si asciugasse...
quando le lunghe ombre del mattino si sarebbero accorciate e il sole avrebbe invaso la terra e il cielo... Mi alzai e mi guardai intorno. Che giornata calma, calda, magnifica!
Che deserto dorato, la vasta landa!
Tutto era inondato dal sole.
Avrei voluto vivere in esso e di esso.
Vidi una lucertola correre sulla roccia; vidi un’ape affaccendata fra i dolci mirtilli.
Avrei voluto, in quel momento, poter divenire un’ape o una lucertola per trovare sufficiente nutrimento e sicuro riparo laggiù.
Ma ero un essere umano e avevo le esigenze degli esseri umani: non dovevo trattenermi là dove non vi era niente per soddisfarle.
Mi alzai; volsi uno sguardo al giaciglio che avevo lasciato.
Priva di speranze per il futuro, rimpiansi solo che il mio Creatore non avesse voluto, quella notte, richiamare a sé la mia anima mentre dormivo; e che la mia stanca spoglia, liberata dalla morte da ogni ulteriore lotta col destino, non potesse ora dissolversi tranquilla e fondersi in pace con la terra di quel luogo selvaggio.
Tuttavia la vita era ancora in me con tutte le sue richieste, le sue responsabilità e le sue pene.
Bisognava portarne il peso; provvedere ai bisogni; sopportare le sofferenze; accettare le responsabilità.
Mi misi in cammino.
Tornata a Whitcross, seguii una strada che si allontanava dal sole, adesso alto e cocente. Nessun’altra ragione aveva guidato la mia scelta. Camminai a lungo, e quando mi parve di aver camminato abbastanza e di potere coscienziosamente cedere alla fatica da cui ero ormai sopraffatta... di poter abbandonare quell’attività forzata e, sedendomi su di una pietra che era accanto a me, lasciarmi andare all’apatia che mi paralizzava il cuore e le membra...
udii squillare una campana... la campana di una chiesa.
Mi volsi nella direzione del suono, e là, tra le romantiche colline di cui da un’ora avevo smesso di osservare i mutamenti e gli aspetti, vidi un villaggio e un campanile.
Tutta la vallata, alla mia destra, era coperta da pascoli, da campi di grano e da boschi; un argenteo ruscello serpeggiava tra le varie gradazioni di verde, il grano maturo, la cupa boscaglia, la prateria chiara e assolata.
Un rumore di ruote sulla strada mi richiamò alla realtà, vidi davanti a me un pesante carro che risaliva faticosamente la collina, e poco più oltre due mucche col guardiano.
La vita umana e il lavoro fervevano accanto a me.
Dovevo fare ancora uno sforzo: lottare per vivere e lavorare al pari degli altri.
Verso le due del pomeriggio entrai nel villaggio.
Al fondo della sua unica strada v’era una botteguccia con dei pani nella vetrina.
Avevo un desiderio spasmodico di quel pane.
Mangiando avrei forse potuto riprendere un po’ di forze: altrimenti mi sarebbe stato difficile continuare.
Il desiderio di rinfrancarmi in qualche modo mi riprese non appena mi trovai fra la gente.
Mi sentivo morir di vergogna all’idea di svenire, per la fame, in mezzo alla strada di un villaggio.
Che cosa potevo offrire in cambio per uno di quei pani?
Avevo un piccolo fazzoletto di seta intorno al collo; e avevo i guanti.
Non sapevo come si comportino gli uomini e le donne quando sono agli estremi.
Ignoravo quale di questi oggetti sarebbe stato accettato; probabilmente né l’uno né l’altro; ma dovevo tentare.
Entrai nella bottega: c’era una donna.
Vedendo una persona distinta vestita civilmente, ella si fece avanti con premura.
In che cosa poteva servirmi?
Mi sentii prendere dalla vergogna: la mia lingua rifiutò di far la domanda che avevo preparato.
Non osai offrirle i guanti quasi logori e il fazzoletto spiegazzato: tutto ciò mi parve assurdo.
Chiesi il permesso di sedermi un momento perché ero stanca.
Delusa nella sua aspettativa di una cliente, la donna acconsentì freddamente.
Mi indicò una sedia; mi ci lasciai cadere.
Sentivo una gran voglia di piangere; ma, conscia dell’inopportunità di una simile manifestazione, mi feci forza.
Subito dopo chiesi se c’era una sarta o una cucitrice nel villaggio.
Sì, due o tre.
Quante erano necessarie per il lavoro che si poteva trovare.
Riflettei.
Ormai ero arrivata al punto.
Ero a faccia a faccia con la necessità.
Mi trovavo senza risorse, senza un amico, senza un soldo.
Dovevo fare qualche cosa, ma cosa?
Dovevo lavorare in qualche modo, ma come?
Conosceva qualche posto nel vicinato in cui ci fosse bisogno di una domestica?.
No, non poteva dire.
Qual era la principale attività del luogo?
Che cosa faceva per lo più la gente?.
Alcuni lavoravano nelle fattorie; parecchi nella fabbrica di aghi del signor Oliver o nella fonderia.
Il signor Oliver dava impiego anche alle donne?.
No, era un lavoro da uomini.
E le donne che cosa fanno?.
E che ne so, fu la risposta. Chi fa una cosa e chi l’altra.
La povera gente tira avanti come può.
Sembrava annoiata dalle mie domande; e, in verità, che diritto avevo di importunarla?
Entrarono un paio di vicine; evidentemente c’era bisogno della mia sedia.
Presi congedo.
Percorsi tutta la strada guardando via via le case a destra e a sinistra; ma non riuscii a trovare alcun pretesto né a vedere alcun incentivo per entrare in una di esse.
Vagai intorno al villaggio, per un’ora e più, mi allontanai, ritornai. Esausta e affamata, voltai in un sentiero e mi sedetti sotto una siepe.
Dopo pochi minuti, però, ero ancora in piedi e ancora alla ricerca di qualche cosa...
una risorsa o almeno un’informazione.
In fondo al sentiero sorgeva una graziosa casetta, con un giardino sul davanti, perfettamente tenuto e smagliante di fiori.
Mi fermai lì.
Che pretesto avevo per avvicinarmi a quella porta bianca e toccare il lucido battente?
Perché gli abitanti di quella dimora avrebbero dovuto aiutarmi? Tuttavia mi avvicinai e bussai.
Una giovane dall’aria affabile e pulita venne ad aprire.
Con la voce che ci si può aspettare da un cuore disperato e da una persona che vien meno...
una voce miserevolmente bassa ed esitante...
domandai se avevano bisogno di una domestica.
No, rispose, non teniamo domestiche.
Sapreste indicarmi dove potrei trovare un’occupazione di qualsiasi genere?, continuai.
Sono straniera, qui, e senza conoscenze. Ho bisogno di un lavoro, non importa quale.
Non era affar suo pensare a me né cercare per me un’occupazione: inoltre, ai suoi occhi, come dovevano apparirle strani il mio carattere, la mia condizione, le mie vicende!
Scosse la testa: Era spiacente, ma non poteva darmi alcuna informazione, e la bianca porta si chiuse, con molta gentilezza e civiltà, ma mi chiuse fuori.
Se l’avesse tenuta aperta un poco di più, credo che le avrei chiesto un poco di pane perché ero stremata. Non potevo sopportare l’idea di tornare in quel sordido villaggio, dove, per di più, non vedevo alcuna prospettiva di aiuto.
Avrei preferito dirigermi verso un bosco che scorgevo non lontano e che, con le sue dense ombre, sembrava offrire un invitante rifugio; ma mi sentivo così male, così debole, così logorata dalle esigenze del mio fisico, che l’istinto mi trattenne a vagare intorno alle abitazioni, dove vi era qualche possibilità di cibo.
La solitudine non sarebbe stata solitudine... né il riposo riposo... finché l’avvoltoio della fame mi affondava così il becco e gli artigli nel fianco.
Mi trascinai lungo le case; me ne allontanai, tornai ancora indietro e ancora ripresi a vagare: sempre respinta dalla consapevolezza di non avere alcuna rivendicazione da fare...
nessun diritto per aspettarmi un qualsiasi interesse. Frattanto il pomeriggio avanzava mentre io erravo così, come un cane randagio e famelico.
Nell’attraversare un campo, mi vidi dinanzi il campanile della chiesa: mi affrettai a quella volta.
Presso il cimitero, in mezzo a un giardino, sorgeva una costruzione solida, anche se piccola, certamente la parrocchia.
Mi ricordai che quelli che giungono in luoghi in cui non hanno amici e che cercano un impiego, spesso si rivolgono al parroco per appoggio e aiuto.
È compito del parroco aiutare almeno con un consiglio coloro che vogliono aiutarsi.
Mi sembrava di avere quasi il diritto di cercare aiuto. Ripresi coraggio e radunai le mie deboli forze, tirai avanti. Raggiunsi la casa e bussai alla porta della cucina.
Una vecchia venne ad aprire: domandai se quella era la parrocchia.
Sì.
Il pastore era in casa?.
No.
Sarebbe tornato presto?.
No, si era recato altrove.
Molto lontano?. Non molto lontano...
circa tre miglia.
Era stato costretto a partire per l’improvvisa morte del padre: adesso era a March End, e probabilmente si sarebbe trattenuto là una quindicina di giorni.
C’era la padrona di casa?.
No, non c’era che lei, e lei era la governante; e a lei, lettore, non osai chiedere quel ristoro la cui mancanza mi aveva ridotto agli estremi; non potevo ancora mendicare; e ancora una volta mi trascinai via.
Di nuovo mi tolsi il fazzoletto...
di nuovo pensai ai pani della botteguccia. Oh, solo una crosta!
solo un boccone per calmare i morsi della fame.
Istintivamente ritornai ancora al villaggio; trovai ancora la bottega ed entrai; e, sebbene vi fosse altra gente oltre alla donna, arrischiai la mia richiesta: Voleva darmi un pane in cambio del fazzoletto?.
Mi guardò con evidente sospetto: no, non era abituata a vendere in quel modo.
Ormai alla disperazione, chiesi in cambio solo mezzo pane; rifiutò ancora: Come poteva sapere dove avessi preso quel fazzoletto?, mi disse.
Voleva i miei guanti?.
No!
che se ne sarebbe fatta?.
Lettore, non è piacevole soffermarsi su questi particolari.
Si dice che è una gioia guardarsi alle spalle le penose esperienze passate, ma oggi non posso sopportare di tornar col pensiero ai tempi a cui alludo: l’avvilimento morale unito alle sofferenze fisiche costituisce un ricordo troppo penoso perché possa soffermarmi apposta.
Non rimprovero nessuno di quelli che mi respinsero.
Sentivo che dovevo aspettarmi tutto ciò e che non era possibile evitarlo: un mendicante comune viene spesso sospettato; un mendicante ben vestito lo è inevitabilmente.
Certo, quel che chiedevo era un lavoro; ma chi aveva il dovere di darmi un impiego?
Non certo persone che mi vedevano allora per la prima volta e che non sapevano niente di me.
E quanto alla donna che non voleva prendere il mio fazzoletto in cambio del suo pane, ebbene, aveva ragione se l’offerta le appariva sospetta e il baratto svantaggioso.
Ma adesso mi limiterò a riassumere: l’argomento mi fa male.
Poco prima del tramonto passai davanti a una fattoria; sulla porta aperta era seduto il fattore, che consumava la sua cena di pane e formaggio.
Mi fermai e dissi: Volete darmi un pezzo di pane?
ho molta fame.
Mi volse uno sguardo meravigliato; ma, senza rispondere, tagliò una grossa fetta della sua pagnotta e me la porse.
Probabilmente non mi considerò una mendicante, ma solo una signora eccentrica che aveva avuto un’improvvisa voglia di quel pane scuro.
Appena fui fuori di vista, mi sedetti e mangiai.
Non potevo sperare di trovare un alloggio sotto un tetto, e lo cercai nel bosco a cui ho già accennato.
Ma ebbi una notte disgraziata e un riposo inquieto: il terreno era umido e l’aria fredda: inoltre dei viandanti mi passarono vicini più volte, e io dovetti continuamente cambiar posto: non mi sentivo tranquilla.
Verso mattino cominciò a piovere; l’intera giornata che seguì fu piovosa.
Non chiedermi, lettore, di darti un minuto resoconto di quel giorno: come il precedente cercai lavoro; come il precedente fui respinta; come il precedente mi sentii morire di fame; tuttavia una volta potei mettermi qualche cosa in bocca.
Alla porta di una casetta vidi una bambina che stava per versare una scodella di porridge freddo nel truogolo di un maiale.
Vuoi darlo a me?, chiesi.
Mi guardò con gli occhi spalancati: Mamma!, gridò, c’è una donna che mi ha chiesto di darle il porridge.
Ebbe’, disse una voce dal di dietro, se è una mendicante daglielo.
Il maiale non ne ha bisogno.
La bambina mi versò nelle mani quella pappa indurita e io la divorai avidamente.
Al cadere di un crepuscolo piovigginoso mi fermai lungo un sentiero solitario per cavalli, che seguivo da più di un’ora.
Le forze mi abbandonano, dissi fra me.
Sento che non posso continuare.
Dovrò passare anche questa notte come un bandito?
Poserò il capo sul suolo freddo e umido sotto la pioggia?
Temo di non poter fare altrimenti, perché chi vorrà accogliermi?
Ma sarà davvero terribile, con questa fame che mi divora, debole, intirizzita, e con questo senso di desolazione...
con questo totale abbandono di ogni speranza. Secondo ogni probabilità, tuttavia, morirò prima dell’alba.
Ma perché non posso conciliarmi con l’idea della morte?
Perché lotto per mantenere una vita senza valore?
Perché so, o credo, che il signor Rochester è in vita: e poi morire di fame e di freddo è un destino a cui la natura non può sottomettersi passivamente.
Oh, Provvidenza divina!
Sostienimi ancora un poco!
Aiutami!... Guidami!.
I miei occhi offuscati vagavano sul paesaggio triste e nebbioso.
Mi accorsi di essermi molto allontanata dal villaggio, che ormai non si vedeva più.
Perfino le coltivazioni che lo circondavano erano scomparse.
Ancora una volta, per vie traverse e sentieri nascosti mi ero avvicinata alla zona della brughiera; e adesso solo pochi campi, selvaggi e sterili quasi come la landa a cui erano stati malamente tolti, si stendevano fra me e la collina piena d’ombra.
Bene, preferisco morire là che in una via o in una strada frequentata, pensai.
Molto meglio che i corvi se ci sono corvi da queste parti mi strappino la carne dalle ossa, che essere chiusa in una bara da ricovero di mendicità e dissolvermi in una fossa comune.
Mi diressi dunque alla collina.
La raggiunsi.
Dovevo solo cercare una fossa dove potermi abbandonare e sentirmi almeno nascosta se non sicura.
Ma tutta la superficie di quella sterile distesa appariva livellata.
Solo le tinte mutavano: il verde dove i giunchi e i muschi coprivano gli acquitrini; il nero dove il suolo asciutto produceva solo le eriche.
Nell’ombra che calava, io potevo distinguere ancora queste variazioni, ma solo come un alternarsi di chiari e di scuri perché il colore era svanito insieme alla luce del giorno.
I miei occhi erravano ancora sul colle cupo e lungo i margini della brughiera, quando in un punto buio, fra le paludi e le creste lontane, scaturì una luce.
È un fuoco fatuo, fu il mio primo pensiero; e mi aspettai che subito svanisse.
Continuò tuttavia a brillare perfettamente fermo, senza allontanarsi né avanzare.
Che sia allora un falò appena acceso?, mi chiesi.
Attesi per vedere se ingrandiva: ma no; né diminuiva né aumentava.
Potrebbe essere una candela in una casa, pensai allora; ma in tal caso non potrò mai raggiungerla.
È troppo lontana; e anche se fosse a una iarda da me, che varrebbe? Basterebbe che bussassi alla porta per vedermela chiudere in faccia.
Mi distesi dov’ero e nascosi il viso nel terreno.
Rimasi ferma per qualche tempo: il vento notturno scorreva sopra il colle e sopra di me, e svaniva lamentoso in lontananza; la pioggia cadeva fitta inzuppandomi ancora fino alle ossa.
Se avessi potuto irrigidirmi nel gelo... nel benefico torpore della morte... questa sarebbe caduta su di me senza che me ne accorgessi; ma le mie carni ancor vive rabbrividivano a quel freddo agghiacciante. Poco dopo mi alzai.
La luce era ancora là, fioca ma costante nella pioggia.
Tentai di camminare ancora: trascinai lentamente il mio corpo esausto verso di essa.
Mi guidò per la collina, attraverso un vasto pantano che doveva essere intransitabile d’inverno ed era fangoso e scivoloso anche adesso, nel pieno dell’estate.
Caddi due volte, ma sempre mi rialzai e mi ripresi.
Quella luce era la mia estrema speranza; dovevo raggiungerla.
Attraversata la palude, vidi una traccia bianca sulla landa.
Mi avvicinai: era una strada o una pista, e portava direttamente a quel lume, che, adesso, brillava su una specie di poggio tra un folto di alberi...
forse abeti, per quel che potevo distinguere al buio della forma del tronco e delle loro foglie. La mia stella svanì mentre mi avvicinavo: qualche ostacolo si era frapposto fra lei e me. Tesi una mano per tastare una massa scura che mi era dinanzi: riconobbi le ruvide pietre di un muretto...
su di esso qualche cosa come una palizzata e, nell’interno, una siepe alta e spinosa.
Andai avanti a tastoni.
Di nuovo mi apparì qualche cosa di chiaro: era un cancello...
un piccolo cancello; quando lo toccai scivolò sui cardini. Da ogni lato c’era un cespuglio scuro... un agrifoglio o un tasso.
Come oltrepassai il cancello e alcuni cespugli, mi si parò dinanzi la sagoma di una casa, nera, bassa e piuttosto lunga; ma la luce che mi aveva guidato non c’era più.
Tutto era buio.
Gli abitanti si erano forse ritirati per dormire?
Temevo che fosse così.
Nel cercare la porta girai l’angolo: là risplendeva di nuovo, a circa un piede da terra, il raggio amico attraverso i vetri a losanga di una piccola finestra a grata, ricoperta quasi interamente da un’edera rigogliosa o da altra pianta rampicante le cui foglie si infittivano su quella parte del muro in cui essa si apriva.
Il vano era così nascosto e angusto che non erano state considerate necessarie né tendine né imposte; e quando mi fui chinata ed ebbi scostato i rami che lo coprivano, riuscii a vedere tutto nell’interno.
Potei vedere chiaramente una stanza col pavimento levigato, pulito e lucido; una credenza di noce con piatti di peltro messi in fila, che riflettevano il rosso bagliore di un bel fuoco di torba.
Potei vedere una pendola, un tavolo di legno bianco, alcune sedie.
La candela, il cui raggio era stato il mio faro, ardeva sul tavolo; e alla sua luce una vecchia dall’aspetto un po’ ruvido, ma scrupolosamente linda, come tutto ciò che era intorno a lei, stava facendo la calza.
Notai questi oggetti solo superficialmente... non c’era in essi nulla di particolare. Un gruppo più interessante appariva invece presso il focolare, seduto tranquillamente nella rosea e calda pace che esso diffondeva. Due donne giovani e graziose...
molto distinte...
stavano, l’una su di una bassa sedia a dondolo, l’altra su di un ancor più basso sgabello; entrambe vestivano abiti a lutto di crespo e bambagina, la cui triste eleganza metteva singolarmente in risalto la grazia del collo e del volto.
Un vecchio e grosso pointer appoggiava la testa massiccia sulle ginocchia di una delle giovani... nel grembo dell’altra, accucciato, un gatto nero. Quell’umile cucina era uno strano soggiorno per simili abitatrici.
Chi erano?
Non certo le figlie della donna anziana seduta al tavolo; costei aveva un aspetto grossolano, mentre loro erano delicate e fini.
Non avevo mai visto i loro volti: e tuttavia, nel guardarli, mi apparivano familiari. Non avrei potuto dirle belle...
erano troppo pallide e serie per esserlo: tutte e due stavano leggendo e apparivano pensose e quasi severe.
Sul panchetto nel mezzo c’erano un’altra candela e due grossi volumi a cui spesso ricorrevano per un confronto, così sembrava, con i libri più piccoli che tenevano in mano, come chi consulti un dizionario per aiutarsi in una traduzione.
Questa scena era silenziosa come se tutte le figure fossero state ombre e la stanza illuminata dal fuoco un dipinto: così silenziosa che potevo udire le ceneri cadere dalla griglia e la pendola battere nel suo angolo oscuro; mi sembrava perfino di distinguere il rumore dello sferruzzare della donna.
Quando infine una voce ruppe quella strana pace, riuscii a sentirla con sufficiente chiarezza.
Ascolta, Diana, disse una di quelle assorte studiose; Franz e il vecchio Daniel sono insieme, di notte, e Franz racconta un sogno dal quale si è svegliato pieno di terrore...
ascolta!. E a voce bassa lesse qualche cosa di cui non capii una parola; perché era una lingua sconosciuta... né francese né latino. Non potevo dire se fosse greco o tedesco.
È stupendo, disse quando ebbe finito: lo sento profondamente.
L’altra, che aveva alzato la testa per ascoltare la sorella, ripeté, contemplando il fuoco, una riga di ciò che era stato letto.
Più tardi conobbi quella lingua e quel libro: citerò dunque quella riga: sebbene, quando la udii per la prima volta, fosse per me solo come una risonanza di bronzo percorso...
senza alcun significato: Da trat hervor Einer anzusehen wie die Sternen Nacht.64 Bello!
bello!, esclamò con un lampo negli occhi cupi e profondi.
Ti vedi apparire dinanzi un misterioso e potente arcangelo! Questa sola riga vale cento pagine di retorica.
Ich wäge die Gedanken in der Schale meines zornes und die Werke mit dem Gewichte meines Grimms.65 Come mi piace!.
Entrambe rimasero ancora silenziose.
C’è un posto dove la gente parla così?, domandò la vecchia alzando gli occhi dal suo lavoro.
Sì, Hannah...
un paese molto più grande dell’Inghilterra, dove non si parla in altro modo.
Be’, non so come facciano a capirsi; e immagino che, se una di voi andasse là, potrebbe parlare come loro.
Potremmo probabilmente dire qualche cosa come loro, ma non tutto...
perché non siamo così sapienti come credi, Hannah. Non parliamo il tedesco, e non possiamo leggerlo senza l’aiuto di un dizionario. E che cosa ne ricavate?. Intendiamo insegnarlo un giorno...
per lo meno i suoi elementi, come si dice; e allora guadagneremo più di ora.
Benissimo: ma smettete di studiare; per stasera avete fatto abbastanza.
Penso di sì: sono un po’ stanca.
Anche tu, Mary?.
Sì, moltissimo: dopo tutto è molto faticoso tradurre una lingua senz’altro maestro che un dizionario.
Proprio così, specialmente con una lingua come questo ostico ma meraviglioso tedesco.
Mi domando quando St. John tornerà a casa.
Certo non tarderà molto: sono le dieci, e guardò un piccolo orologio che le pendeva dalla cintura. Piove a dirotto, Hannah: vuoi avere la bontà di dare un’occhiata al fuoco in salotto?.
La donna si alzò: aprì una porta, oltre la quale intravidi un corridoio, e subito la udii attizzare il fuoco in una camera interna; tornò quasi subito.
Ah, bambine, disse, mi sento tutta sconvolta, adesso, quando entro in quella stanza: sembra così deserta con la poltrona vuota messa in un angolo.
Si asciugò in fretta gli occhi col grembiule: le due giovani, già serie, divennero tristi.
Ma lui è ora in un luogo migliore, continuò Hannah: non dobbiamo desiderarlo ancora qui.
E poi nessuno ha mai avuto una morte più serena.
Dici che non ha pronunciato il nostro nome?, chiese una delle giovani. Non ne ha avuto il tempo, bimbe mie: vostro padre se n’è andato in un minuto.
Era stato un po’ indisposto il giorno prima, ma nulla che facesse prevedere; e quando il signor St. John gli chiese se voleva che si mandasse a chiamare l’una o l’altra di voi, si mise a ridere.
Il giorno dopo, vale a dire quindici giorni fa, gli riprese un po’ di pesantezza alla testa, andò a dormire e non si svegliò più: era quasi rigido quando vostro fratello entrò nella camera e lo trovò.
Ah, ragazze! era l’ultimo del vecchio ceppo...
perché voi e il signor St. John siete diversi da quelli che se ne sono andati; vostra madre era come voi in tutto, e quasi altrettanto istruita.
Tutta il tuo ritratto, Mary: Diana assomiglia di più a vostro padre.
A me sembravano così eguali che non potevo dire in che cosa la vecchia domestica vedeva la differenza.
Entrambe erano di carnagione chiara e di figura snella; entrambe avevano un volto intelligente e fine.
L’una, è vero, aveva i capelli appena più scuri dell’altra ed erano pettinate in modo diverso; i capelli castano chiaro di Mary eran divisi nel mezzo e lisci; quelli di Diana, più scuri, le coprivano il collo con folti ricci.
La pendola batté le dieci.
Di certo avrete voglia di cenare, osservò Hannah; e anche il signor St. John, quando sarà di ritorno.
E si mise a preparare la cena.
Le signorine si alzarono e parvero sul punto di passare nel salotto.
Fino a questo momento le avevo osservate con tanta attenzione, il loro aspetto e la loro conversazione avevano risuscitato in me un così vivo interesse, che quasi mi ero dimenticata della mia disgraziata condizione.
Adesso mi tornò alla mente. E facendo un confronto con quel che vedevo, mi parve più desolata, più disperata che mai.
E mi sembrava impossibile riuscire a convincere le padrone di quella casa a far qualche cosa a mio favore, persuaderle della realtà dei miei bisogni e dei miei mali...
ottener da loro una sosta al mio vagabondaggio! Mentre andavo a tentoni verso la porta e battevo esitante, sentivo che quest’ultima idea era solo una chimera.
Hannah venne ad aprire.
Che volete?, mi domandò in tono di sorpresa mentre mi scrutava alla luce della candela che aveva in mano.
Posso parlare con le signorine?, chiesi.
È meglio che diciate a me quello che volete dire a loro.
Di dove venite?.
Sono una straniera.
E che venite a fare qui a quest’ora?.
Chiedo un ricovero per questa notte, fuori casa o in qualunque parte, e un boccone di pane.
La diffidenza, proprio il sentimento che temevo, apparve sul volto di Hannah.
Vi darò un pezzo di pane, disse dopo una pausa; ma non possiamo ospitare una vagabonda.
Non è conveniente.
Lasciatemi parlare alle vostre padrone.
No, assolutamente no.
Che potrebbero fare per voi?
Non dovreste andare in giro a quest’ora; è una vergogna.
Ma dove andrò, se mi scacciate? Cosa potrò fare?.
Oh, sono sicura che sapete benissimo dove andare e cosa fare.
Pensate a non fare il male, ecco tutto. Qui c’è un penny; adesso andatevene....
Un penny non mi può nutrire, e io non ho la forza di andare oltre.
Non chiudete la porta...
oh, non fatelo per l’amor di Dio!.
Devo farlo; piove dentro. Ditelo alle signorine. Lasciate che le veda.... No assolutamente.
Non siete quello che dovreste essere, altrimenti non fareste tutto questo chiasso.
Filate. Morirò, se mi mandate via. Non credo.
Dovete aver cattive intenzioni per andare così per le case a quest’ora.
Se avete dei complici in qualche parte scassinatori e gente simile ditegli che non siamo sole in casa; abbiamo un signore, e cani e fucili.
E qui l’onesta ma inesorabile domestica sbatté la porta e tirò il paletto.
Era il colmo.
Uno spasimo di acuta sofferenza una fitta di vera disperazione mi lacerò il cuore.
Ero del tutto stremata; non potevo muovere un solo passo.
Caddi sulla soglia bagnata: mi lamentai... mi torsi le mani... piansi di profonda angoscia. Oh, quello spettro della morte!
Oh, quell’ultima ora che si avvicinava in un tale orrore!
E quell’isolamento... quel sentirmi esclusa dal genere umano!
Non solo l’ancora della speranza, ma anche l’appoggio della forza erano scomparsi...
almeno per un momento: ma subito dopo cercai di riprendermi.
Non posso che morire, dissi, e credo in Dio. Cerchiamo di attendere il Suo volere in silenzio.
Non mi limitai a pensare queste parole, ma le pronunciai; e respingendo nel cuore tutta la mia miseria, feci uno sforzo per costringerla a rimanere lì...
silenziosa e ferma.
Tutti devono morire, disse una voce vicinissima; ma non tutti sono condannati a una morte lenta e prematura quale sarebbe la vostra se vi accadesse di morire qui di stenti.
Chi è?, domandai atterrita da quella voce inattesa, e ormai incapace di sperare in un qualche aiuto.
Una figura mi era vicina... chi fosse, l’oscurità notturna e la mia vista indebolita non mi permettevano di distinguere. Il nuovo venuto batté a lungo e con forza alla porta.
Siete voi, signor St. John?, gridò Hannah. Sì, sì; apri in fretta. Come dovete essere bagnato e infreddolito, con una notte simile!
Entrate...
le vostre sorelle sono in pensiero per voi, e credo ci sia in giro della brutta gente.
È venuta qui una mendicante...
ma guarda, non se n’è ancora andata.
È qui a terra.
Alzatevi! svergognata! Filate via, dico!. Zitta, Hannah!
Devo dire qualche cosa a questa donna.
Tu hai fatto il tuo dovere mandandola via; adesso lasciami fare il mio accogliendola.
Ero qui vicino e vi ho ascoltato, te e lei. Credo che sia un caso particolare...
devo per lo meno vedere di che si tratta.
Ragazza, alzatevi ed entrate in casa prima di me.
Gli obbedii a fatica. Ed eccomi in quella cucina lucida e pulita... proprio davanti a quel focolare...
tremante e disfatta; consapevole del mio aspetto spettrale e selvaggio, dei miei abiti fradici di pioggia.
Le due signorine, il signor St. John loro fratello, la vecchia domestica erano lì a contemplarmi.
St. John, chi è?, sentii chiedere da qualcuno. Non lo so: l’ho trovata sulla porta, fu la risposta.
Come è pallida, disse Hannah.
Pallida come il gesso e come la morte, rispose uno di loro.
Cadrà a terra: fatela sedere.
In realtà mi girava la testa: mi lasciai andare su di una sedia.
Ero ancora in me, ma non riuscivo a parlare.
Forse un po’ d’acqua le farà bene.
Hannah, dalle da bere.
Ma è ridotta a niente.
Come è magra e sfinita!.
Un vero spettro!.
È malata o è soltanto affamata?.
Affamata, penso.
Hannah, c’è del latte?
Portamelo con un pezzo di pane.
Diana spezzò un pane, lo inzuppò nel latte e me lo avvicinò alle labbra.
Il suo volto era vicino al mio: vidi la compassione che lo animava e sentii una simpatia nel suo respiro un po’ affannoso.
Anche nelle sue parole udii la stessa dolce emozione: Tentate di mangiare. Sì...
tentate, ripeté amorevolmente Mary; e la sua mano mi tolse il cappello fradicio e mi alzò la testa.
Assaggiai quello che mi offrivano, dapprima a fatica, poi avidamente.
Non tutto in una volta...
trattenetela, disse il fratello; per ora ne ha avuto abbastanza.
E allontanò la tazza di latte e il piatto del pane.
Ancora un poco, St. John... guarda con che avidità mangia. Per ora non più di così, sorella. Adesso cerca di farla parlare... domandale come si chiama.
Sentii di poter parlare e risposi: Mi chiamo Jane Elliott.
Per paura di essere scoperta, avevo già deciso di assumere un altro nome.
E dove abitate?
Dove sono i vostri?.
Rimasi in silenzio.
Possiamo mandare a chiamare qualcuno che vi conosca?.
Scossi la testa.
Che notizie potete darci di voi?.
Ora che avevo varcato la soglia di quella casa e che mi ero trovata a faccia a faccia con i suoi abitanti, non mi sentivo più una derelitta, vagabonda e rinnegata dal vasto mondo.
Osai metter da parte la mendicante... riprendere i miei modi e il mio carattere naturali.
Ancora una volta ritrovai me stessa; e quando il signor St. John mi chiese notizie che, in quel momento, ero troppo debole per poter esporre, dissi dopo una breve pausa: Signore, per questa sera non posso darvi particolari.
Ma allora, obiettò, che cosa vi aspettate che faccia per voi?.
Nulla, risposi.
Le mie forze mi permettevano solo brevi risposte.
Diana prese la parola: Volete dire, domandò, che vi abbiamo già dato l’aiuto necessario?
e che possiamo lasciarvi andare ancora nella brughiera, sotto la pioggia della notte?.
La guardai.
Il suo volto mi parve singolarmente espressivo, serio e indulgente allo stesso tempo.
Ripresi subito coraggio.
E rispondendo con un sorriso al suo sguardo pietoso, dissi: Mi affido a voi.
Se fossi un cane randagio, so che stanotte non mi scaccereste dal vostro focolare: per questo non ho paura.
Fate di me e per me quello che volete; ma permettetemi di non parlare molto...
mi manca il fiato... parlare mi fa male. Tutti e tre mi guardarono e tutti e tre rimasero in silenzio.
Hannah, disse infine il signor St. John, lasciala qui seduta, per ora, e non farle domande; fra dieci minuti dalle il resto del latte e del pane.
Mary e Diana, andiamo in salotto e vediamo quello che si può fare.
Si ritirarono.
Dopo qualche istante tornò una delle signorine... non posso dire quale.
Una sorta di piacevole torpore si stava impadronendo di me mentre me ne stavo seduta accanto a quell’allegro fuoco.
A bassa voce diede delle istruzioni a Hannah.
Poco dopo, con il suo aiuto, riuscii a salire una scala; mi furono tolte le vesti fradicie; un letto caldo e asciutto mi accolse.
Ringraziai Dio... provando un lampo di gioia riconoscente pur in una inesprimibile prostrazione... e mi addormentai.
CAPITOLO XXIX Il ricordo dei circa tre giorni e tre notti che seguirono è molto vago nella mia mente.
Posso rievocare alcune sensazioni in questo intervallo, ma pochi pensieri coerenti e nessuna azione compiuta.
Mi resi conto di essere in una piccola stanza e in uno stretto letto.
In quel letto avevo l’impressione di essere nata; vi giacevo immobile come una pietra; e togliermi di lì sarebbe stato quasi come uccidermi.
Non avevo nozione dello scorrere del tempo... del passaggio dal mattino al pomeriggio e dal pomeriggio alla sera.
Se qualcuno entrava nella stanza o ne usciva, me ne accorgevo: avrei potuto anche dire chi era; riuscivo a capire ciò che diceva quando chi parlava mi era vicino; ma non potevo rispondere; aprire le labbra e muovermi mi era egualmente impossibile.
Hannah, la domestica, veniva a visitarmi più spesso degli altri.
La sua presenza mi disturbava.
Avevo la sensazione che desiderasse vedermi andar via: che non comprendesse né me né la mia condizione; che avesse dei pregiudizi contro di me.
Diana e Mary entravano nella stanza una o due volte al giorno.
Accanto al mio letto mormoravano frasi come queste: È stato proprio un bene averla accolta.
Sì, se fosse stata lasciata fuori tutta la notte, l’avremmo trovata morta davanti alla porta al mattino.
Mi domando cosa ha passato. Deve aver sofferto molto, immagino...
povera vagabonda pallida e sfinita.
Dal modo con cui parla, la direi una persona educata; il suo accento è molto puro; i vestiti che si è tolta, anche se inzuppati e pieni di fango, sono fini e poco usati.
Ha un volto caratteristico; magro e sparuto com’è mi piace; e, quando si sarà ripresa e sarà di nuovo in buona salute, penso che sarà anche graziosa.
Nemmeno una volta, nei loro discorsi, udii una parola di rincrescimento per l’ospitalità che mi avevano concesso, o di sospetto o di antipatia per me.
E questo mi confortava.
Il signor St. John venne una volta sola: mi guardò e disse che il mio stato di torpore era la conseguenza dell’eccessiva e prolungata fatica.
Affermò che era inutile mandare a chiamare un medico: era sicuro che la natura, lasciata a se stessa, avrebbe agito per il meglio.
Disse che ero sovraffaticata, e che il mio intero sistema nervoso doveva abbandonarsi per qualche tempo a un completo riposo.
Non si trattava di malattia.
Pensava che mi sarei ristabilita molto rapidamente una volta che mi fossi ripresa.
Espresse queste opinioni in poche parole, a voce bassa e tranquilla; e, dopo una pausa, aggiunse nel tono di un uomo poco abituato ai commenti espansivi: Una fisionomia piuttosto non comune, che non indica certo né volgarità né degradazione.
Tutt’altro, rispose Diana.
Per dire il vero, St. John, il mio cuore è tutto per questa povera piccola.
Vorrei che potessimo farle del bene per sempre.
Non è probabile, fu la risposta.
Scoprirai che è una qualche signorina che ha litigato con i suoi e che, verosimilmente senza molto giudizio, è fuggita di casa.
Riusciremo forse a rappacificarla con loro, se non si ostina: ma vedo nel suo volto segni di energia che mi rendono scettico sulla sua arrendevolezza.
Mi considerò per qualche istante, poi aggiunse: Ha una fisionomia sensibile, ma niente affatto bella.
È così malata, St. John.
Malata o sana sarà sempre insignificante.
La grazia e l’armonia della bellezza sono assolutamente assenti in questi tratti.
Il terzo giorno mi sentii meglio; il quarto potei parlare, muovermi, mettermi a sedere sul letto e voltarmi. Hannah, penso verso l’ora del pranzo, mi aveva portato un po’ di farinata di avena molto liquida e del pane tostato.
Mangiai con piacere: il cibo era buono...
privo di quel sapore di febbre che aveva avvelenato tutto ciò che ero riuscita a inghiottire fin allora.
Quando mi lasciò, mi sentii relativamente forte e rianimata: in breve la nutrizione e il riposo mi misero addosso la voglia di muovermi.
Avrei voluto alzarmi, ma che cosa potevo indossare?
Solo i miei abiti bagnati e infangati, con i quali avevo dormito per terra ed ero caduta nella palude.
Mi vergognavo di comparire dinanzi ai miei benefattori così abbigliata.
Ma mi fu risparmiata l’umiliazione.
Su di una sedia presso il letto c’erano tutte le mie cose pulite e asciutte.
Il mio abito di seta nera era appeso alla parete.
Le tracce di fango erano state tolte, ben stirate le grinze lasciate dalla pioggia: era proprio decente.
Anche le scarpe e le calze erano state pulite e rese presentabili.
Nella stanza c’era tutto l’occorrente per lavarsi e un pettine e una spazzola per capelli.
Dopo un procedimento faticoso e fermandomi ogni cinque minuti, riuscii a vestirmi.
Gli abiti mi stavano larghi, tanto ero dimagrita, ma coprii con lo scialle le manchevolezze, e, di nuovo pulita e rispettabile, senza un granello di quella sporcizia, senza una traccia di quel disordine che detestavo e che sembravano tanto avvilirmi, scivolai giù per una scala di pietra, appoggiandomi alla balaustra, fino a un corridoio stretto e basso, e subito mi trovai in cucina.
Era piena della fragranza del pane appena sfornato e del calore di un fuoco generoso.
Hannah stava infornando.
È noto che i pregiudizi si possono assai difficilmente sradicare da quei cuori il cui terreno non è mai stato rimosso e fertilizzato dall’educazione: si abbarbicano lì, tenaci come erbacce fra le pietre.
Hannah, da principio, era stata fredda e rigida con me: ultimamente aveva cominciato a cedere un poco; e, quando mi vide entrare pulita e ben vestita, giunse addirittura a sorridermi.
Come, vi siete alzata!, disse.
Allora state meglio.
Sedetevi pure sulla mia sedia, accanto al fuoco, se volete.
Mi indicò la sedia a dondolo: vi sedetti.
Lei si affaccendava qua e là, scrutandomi ogni tanto con la coda dell’occhio.
Nel togliere le focacce dal forno, si volse verso di me e mi domandò bruscamente: Siete mai andata a chieder l’elemosina, prima di arrivar qui?.
Per un attimo mi sentii piena di sdegno; ma, ricordandomi che non era il momento di arrabbiarsi e che ero realmente apparsa un’accattona ai suoi occhi, risposi calma ma con un’accentuata fermezza: Vi sbagliate se mi credete una mendicante; non lo sono affatto: non più di quanto lo siate voi o le vostre signorine.
Dopo una pausa riprese: Non capisco: a quel che sembra non avete né casa né rame.
La mancanza di casa e di rame non fa una mendicante nel senso che voi date alla parola.
Avete studiato sui libri?, domandò poi.
Sì, parecchio.
Siete mai stata in collegio?.
Ci sono stata per otto anni.
Sbarrò gli occhi.
E allora perché non potete mantenervi?.
Mi sono sempre mantenuta; e spero di potermi mantenere ancora.
Che cosa volete fare con questo ribes?, domandai vedendo che ne aveva in mano un cestino pieno.
Metterlo nelle focacce. Datemelo, lo pulirò. No; non occorre.
Ma devo fare qualche cosa.
Datemelo, per piacere.
Acconsentì; mi portò anche un tovagliolo pulito da stendermi sull’abito perché, disse, non me lo macchiassi.
Non siete abituata a lavorare in cucina: lo vedo dalle vostre mani, osservò.
Eravate sarta, per caso?.
No, avete sbagliato.
Ma ora poco importa quello che fossi: non lambiccatevi più il cervello su di me; ditemi piuttosto il nome della casa in cui ci troviamo.
Alcuni la chiamano Marsh End, alcuni Moor House.66 E il signore che vive qui è il signor St. John?.
No; non abita qui: è qui solo per il momento.
La sua casa è la parrocchia di Morton.
Quel villaggio a poche miglia da qui?.
Sì.
E che cosa fa?.
È parroco.
Ricordai la risposta della vecchia governante, alla parrocchia, quando le avevo chiesto del parroco.
Questa, dunque, era la residenza del padre?.
Sì, il vecchio signor Rivers viveva qui, e anche suo padre, e suo nonno, e il suo bisnonno prima di lui.
Dunque il nome di questo signore è St. John Rivers?.
Sì; St. John è il suo nome di battesimo.
E le sue sorelle si chiamano Diana e Mary Rivers?.
Sì.
Il loro padre è morto?.
È morto di un colpo tre settimane fa.
Non hanno la madre?.
La signora è morta, fa oggi un anno.
È molto che vivete con la famiglia?.
Vivo qui da trent’anni.
Li ho tirati su tutti e tre.
Questo prova che siete stata una domestica onesta e fedele.
Dico questo di voi, sebbene siate stata così scortese da chiamarmi mendicante.
Mi diede ancora uno sguardo meravigliato.
Credo proprio di essermi sbagliata, disse, nell’idea che mi ero fatta di voi: ma ci sono in giro tanti imbroglioni; dovete perdonarmi.
E sebbene, continuai piuttosto severamente, voleste scacciarmi dalla casa in una notte in cui non avreste chiuso fuori nemmeno un cane.
Be’, è stata una cattiveria: ma che può fare una povera donna?
Io penso più a quelle bambine che a me stessa: povere figliole!
Non ci sono che io a curarmi di loro.
Bisogna che stia attenta.
Mantenni un silenzio grave per qualche minuto. Non dovete giudicarmi troppo severamente, disse ancora.
Ma io invece vi giudico severamente, risposi, e vi dirò perché...
non tanto perché non volevate accogliermi o perché mi avete scambiato per un’imbrogliona, ma perché proprio adesso mi avete fatto quasi un rimprovero di non avere né rame né casa.
Alcuni degli uomini migliori che siano mai vissuti erano poveri come me; e, se siete cristiana, non dovreste considerare la povertà come un delitto.
Non dovrei proprio, disse: anche il signor St. John me lo ripete; e so che faccio male... ma ora ho di voi un’idea molto diversa da quella che avevo.
Mi sembrate proprio una donnina per bene.
Mi basta... e adesso vi perdono. Stringiamoci la mano.
Pose nella mia la sua mano infarinata e callosa; un altro sorriso, ancor più cordiale, illuminò il suo volto semplice e da quel momento divenimmo amiche.
Evidentemente a Hannah piaceva molto parlare.
Mentre io pulivo il ribes e lei preparava la pasta per le focacce, mi ragguagliò su una quantità di particolari circa i suoi padroni defunti e sui bambini, come chiamava i giovani.
Il vecchio signor Rivers, mi disse, era una persona alla mano, ma un gentiluomo, e di una delle famiglie più antiche che si potessero trovare. Marsh End era appartenuta ai Rivers fin da quando era stata costruita: e cioè, a quanto affermava, da più di duecento anni... sebbene sembrasse un posto piccolo e modesto, da non potersi confrontare con la grande casa del signor Oliver nella valle di Morton.
Ma quella poteva ricordare il padre di Bill Oliver, semplice artigiano che fabbricava aghi; mentre i Rivers appartenevano alla piccola nobiltà fin dal tempo degli Enrichi, come tutti potevano vedere guardando nei registri della chiesa di Morton.
Ammise tuttavia che il vecchio signore era come tutti gli altri, niente di eccezionale: andava matto per la caccia, l’agricoltura e cose simili.
La signora era diversa.
Non faceva che leggere e studiare; e i bambini avevano preso da lei.
Non c’era nessuno come loro, da quelle parti, e non c’era mai stato; si erano applicati allo studio, tutti e tre, da quando avevano cominciato a parlare, si può dire, ed erano sempre stati fatti a modo loro. Il signor St. John, da ragazzo, aveva voluto andare in collegio per diventare parroco; e le ragazze, appena lasciata la scuola, si erano cercate un posto come istitutrici.
Si diceva che il loro padre, alcuni anni prima, avesse perso molto denaro per aver prestato fiducia a un uomo che era fallito; e, siccome non era abbastanza ricco per dare alle figlie una dote, loro avevano dovuto provvedere a se stesse.
Erano state molto tempo via da casa e adesso erano qui solo per qualche settimana per la morte del padre; tuttavia amavano molto Marsh End e Morton, la brughiera e le montagne. Erano state a Londra e in molte altre grandi città, ma dicevano sempre che non c’era un altro posto come questo; e poi si volevano così bene...
mai un litigio né un discordo fra loro. Non sapeva proprio dove si sarebbe potuto trovare un’altra famiglia così unita.
Finito di pulire il ribes, chiesi dov’erano adesso le due signorine con il loro fratello.
Sono andati a Morton per fare una passeggiata; ma saranno di ritorno fra mezz’ora per il tè.
Tornarono infatti nel tempo previsto da Hannah: entrarono dalla porta della cucina.
Il signor St. John, quando mi vide, fece un semplice cenno di testa e passò oltre; le due signorine si fermarono: Mary, calma e con poche parole, mi espresse il piacere che provava nel vedermi abbastanza in forze per venire dabbasso; Diana mi prese le mani e scosse la testa.
Prima di scendere, avreste dovuto attendere il mio permesso, disse.
Siete ancora molto pallida...
e così sottile! Povera bambina! Povera ragazza!.
La voce di Diana suonava al mio orecchio come il tubare di una colomba.
Mi piaceva incontrare il fulgore dei suoi occhi. Tutto il suo volto mi appariva pieno di fascino.
Anche Mary aveva un’aria intelligente...
i suoi lineamenti erano altrettanto graziosi; ma la sua voce era più riservata e i suoi modi, per quanto gentili, più distaccati.
Diana sembrava più autorevole: era evidentemente volitiva.
Ed era nella mia natura cedere con piacere a un carattere fermo come il suo e piegarmi, se la mia coscienza e la mia dignità me lo permettevano, a una energica volontà.
E che cosa fate, qui?, continuò.
Questo non è il vostro posto.
Mary e io stiamo spesso in cucina perché a casa ci piace essere libere, e a nostro agio...
ma voi siete un’ospite e dovete stare in salotto. Sto benissimo qui.
No certo, con Hannah che si affaccenda per tutta la stanza e vi copre di farina.
Inoltre il fuoco è troppo caldo per voi, intervenne Mary.
Sicuro, aggiunse la sorella.
Venite, dovete ubbidire.
E, sempre tenendomi per mano, mi fece alzare e mi condusse in una stanza interna.
Sedetevi qui, disse facendomi sedere su di un sofà, mentre noi ci liberiamo del cappotto e prepariamo il tè; è un altro privilegio che godiamo nella nostra casetta nella brughiera: quello di prepararci il cibo quando ne abbiamo voglia, o quando Hannah sta impastando, o prepara qualche cosa, o fa il bucato, o stira.
Chiuse la porta lasciandomi sola col signor St. John, che sedeva sul lato opposto con un libro o un giornale fra le mani.
Esaminai dapprima il salotto e poi il suo ospite.
Il salotto era una stanza piuttosto piccola, ammobiliata molto semplicemente ma piacevole perché pulita e ordinata. Le sedie di vecchio stile erano lucide e la tavola di noce brillava come uno specchio. Pochi antichi e caratteristici ritratti di uomini e donne di altri tempi decoravano le pareti dipinte di un colore delicato.
Un armadio a vetri conteneva alcuni libri e un antico servizio di porcellana.
Non c’erano suppellettili inutili in tutta la stanza; nessun oggetto moderno salvo un paio di cofanetti da lavoro e un piccolo scrittoio da signora in legno di rosa posti su di un tavolino: tutto compresi il tappeto e le tende appariva comodo e ben tenuto.
Il signor St. John che sedeva immobile come uno degli scuri ritratti appesi alle pareti, con gli occhi fissi sulla pagina che leggeva e le labbra strette poteva essere esaminato facilmente.
Se fosse stato una statua, non avrebbe potuto essere osservato con più agio.
Era giovane forse dai ventotto ai trent’anni alto e slanciato; il suo volto era interessante; era un volto greco dai lineamenti purissimi: un naso dritto, classico; la bocca e il mento degni di un ateniese.
Raramente un volto inglese si è avvicinato come il suo agli antichi modelli.
Era naturale che fosse stato colpito dall’irregolarità dei miei tratti, data l’armonia dei suoi.
Aveva gli occhi grandi e azzurri con ciglia scure; la sua fronte alta, pallida come l’avorio, era in parte coperta da riccioli biondi in disordine.
È questo un ritratto attraente, non è vero, lettore?
E tuttavia la persona così descritta suggeriva assai poco l’idea di un carattere attraente, arrendevole, emotivo o semplicemente sereno.
Pur tranquillo e immobile come se ne stava adesso seduto, v’era qualche cosa intorno alle sue narici, alla sua bocca, alla sua fronte, che indicava una certa inquietudine, durezza o impazienza.
Non mi disse una parola né mi rivolse uno sguardo finché non furono tornate le sue sorelle.
Diana, mentre entrava e usciva affaccendata nei suoi preparativi, mi portò una focaccetta cotta sulla bocca del forno.
Mangiatela subito, disse, dovete aver fame.
Hannah mi ha detto che non avete voluto altro che un poco di farinata di avena, dopo colazione.
Non la rifiutai perché in quei giorni avevo sempre una fame da lupi.
Il signor Rivers chiuse allora il libro, si avvicinò alla tavola e, nel sedersi, fissò su di me i suoi begli occhi azzurri.
Nel suo sguardo vi era adesso una decisione così priva di riguardi, così inquisitrice, così ferma, da farmi capire chiaramente che l’intenzione e non il riserbo l’aveva finora estraniato dalla sua ospite.
Avete molta fame, disse.
Sì, signore.
È mia abitudine, e lo è sempre stata per istinto, rispondere brevemente e con semplicità alle domande brevi e dirette.
È stato un bene che un po’ di febbre vi abbia costretta a restare a dieta per questi tre giorni: sarebbe stato pericoloso cedere subito alle richieste dell’appetito.
Adesso potete mangiare, ma ancora con una certa moderazione.
Spero di non dover mangiare a lungo a vostre spese, signore, fu la mia goffa e poco urbana risposta.
No, disse freddamente: quando ci avrete dato l’indirizzo dei vostri genitori, potremo scrivere loro e voi sarete libera di tornare a casa.
Devo dirvi con franchezza che non posso farlo, perché sono assolutamente priva di parenti e di una casa.
I tre mi guardarono, ma senza diffidenza; sentii che nei loro sguardi non vi era sospetto ma piuttosto curiosità.
Mi rivolsi in particolare alle due giovani.
Gli occhi di St. John, sebbene limpidi in senso letterale, erano, in senso figurato, difficili da scandagliare.
Egli sembrava valersene piuttosto come strumenti per indagare i pensieri altrui che come mezzi per rivelare i propri: e questa combinazione di acutezza e di riserbo era molto più adatta a mettere in imbarazzo che a incoraggiare.
Volete dire, domandò, che siete del tutto sola e senza relazioni?.
Sì.
Non ho nessuno e non ho alcun diritto di essere ricevuta in una qualsiasi casa inglese.
Una condizione molto singolare, alla vostra età.
Vidi che il suo sguardo si dirigeva alle mie mani posate sulla tavola dinanzi a me.
Mi domandai che cosa vi cercasse: le sue parole me lo spiegarono subito.
Siete mai stata sposata?
Siete nubile?. Diana si mise a ridere.
Andiamo, St. John!
Avrà diciassette o diciotto anni, disse.
Ne ho quasi diciannove; ma non sono sposata.
No.
Sentii un violento rossore salirmi al volto: ricordi amari e tormentosi si risvegliarono a quell’allusione al matrimonio.
Tutti videro il mio imbarazzo e la mia emozione.
Diana e Mary cercarono di mettermi a mio agio distogliendo gli occhi dal mio viso paonazzo; ma il loro più freddo e più severo fratello continuò a fissarmi finché, oppressa dall’angoscia, cominciai a piangere.
Qual è stata la vostra ultima residenza?, domandò.
Vuoi sapere troppo, St. John, mormorò Mary a bassa voce; ma egli si chinò sulla tavola e chiese una risposta con un secondo sguardo fermo e penetrante.
Il nome del luogo in cui ero e delle persone con cui vivevo è un mio segreto, dissi seccamente.
Un segreto che, secondo me, avete il diritto di conservare, se volete, sia con St. John sia con qualsiasi altro, osservò Diana.
E tuttavia, se non so nulla di voi né della vostra storia, non potrò aiutarvi, disse lui.
E voi avete bisogno di aiuto, non è vero?.
Ne ho bisogno, e cerco solo una persona veramente di cuore che mi dia la possibilità di trovare un lavoro che sia in grado di fare e di ottenerne un guadagno che mi basti appena per vivere.
Non so se sono una persona veramente di cuore; tuttavia desidero aiutarvi per quanto posso in un proposito così onesto.
Anzitutto, dunque, ditemi quello che sapete fare e quello che potete fare. Avevo preso il tè e mi sentivo molto rinfrancata da quella bevanda: quanto un gigante dal vino.
Diedi nuovo tono ai miei nervi spossati e mi misi in grado di rivolgermi con fermezza a questo giovane e penetrante giudice.
Signor Rivers, dissi rivolgendomi a lui e guardandolo apertamente e senza la diffidenza con cui lui guardava me, voi e le vostre sorelle mi avete reso un grande servigio...
il più grande che un uomo possa rendere al suo simile: con la vostra nobile ospitalità mi avete salvato la vita. Questo beneficio vi dà un illimitato diritto alla mia gratitudine, e un diritto, entro certi limiti, alla mia confidenza.
Io vi dirò la storia della vagabonda che avete ospitato per quanto posso farlo senza compromettere la pace del mio spirito...
la mia sicurezza morale e fisica e quella di altri.
Sono un’orfana, figlia di un pastore di chiesa. I miei genitori morirono prima che potessi conoscerli.
Fui allevata come una persona a carico e educata in un’istituzione di beneficenza.
Vi dirò anche il nome di questa istituzione, dove ho trascorso sei anni come allieva e due anni come insegnante: l’Orfanotrofio di Lowood nella Contea di...: ne avete sentito parlare, signor Rivers?
Il reverendo Robert Brocklehurst ne è l’amministratore.
Ho sentito parlare del signor Brocklehurst e ho visto il collegio.
Ho lasciato Lowood circa un anno fa per divenire istitutrice privata.
Trovai una buona sistemazione ed ero felice.
Fui costretta a lasciare questo luogo quattro giorni prima di venire qui.
Non posso e non devo spiegare le ragioni della mia partenza: sarebbe inutile, pericoloso e apparirebbe incredibile.
Nessun rimprovero può essermi fatto: sono immune da ogni colpa al pari di ognuno di voi.
Sono infelice e lo sarò per molto tempo; perché la catastrofe che mi ha strappato da una casa in cui avevo trovato il paradiso è stata non meno strana che terribile.
Nel preparare la mia fuga pensai solo a due cose: la rapidità e la segretezza: e per assicurarmele dovetti lasciare tutto quello che possedevo eccetto un piccolo pacco che, nella fretta e nella confusione, dimenticai sulla diligenza che mi aveva portato a Whitcross.
Giunsi quindi in questi paraggi priva di tutto.
Ho dormito due notti all’aperto e ho vagato per due giorni senza varcare una soglia: in tutto questo tempo ho toccato cibo solo due volte; ero ridotta quasi all’ultimo respiro dalla fame, dall’esaurimento e dalla disperazione, quando voi, signor Rivers, mi impediste di morire di stenti davanti alla vostra porta e mi accoglieste sotto il vostro tetto.
So tutto quello che le vostre sorelle hanno fatto per me in seguito, perché non sono rimasta priva di coscienza durante il mio apparente torpore...
e devo alla loro spontanea, schietta, viva compassione lo stesso debito che è dovuto alla vostra carità evangelica. Adesso, St. John, non farla parlare più, disse Diana quando tacqui; evidentemente non può sostenere altre emozioni.
Venite a sedervi sul sofà, signorina Elliott.
Involontariamente diedi quasi un sobbalzo nell’udire quel falso nome, che avevo dimenticato.
Il signor Rivers, a cui nulla sembrava sfuggire, lo notò subito.
Avete detto di chiamarvi Jane Elliott?, osservò.
Sì; ed è il nome con il quale considero opportuno essere chiamata per il momento, ma non è il mio vero nome, e nell’udirlo mi è apparso strano.
Non volete dire il vostro vero nome?.
No: temo soprattutto di essere scoperta; ed evito ogni rivelazione che possa portare a questo.
Sono certa che avete ragione, disse Diana.
E ora da bravo, fratello, lasciala un poco in pace.
Ma il signor St. John, dopo aver meditato per qualche istante, riprese più imperturbabile e più sagace che mai. Non sareste contenta di dipendere a lungo dalla nostra ospitalità...
vedo che desiderereste fare a meno al più presto possibile della compassione delle mie sorelle e, soprattutto, della mia carità : vorreste essere indipendente, non è vero?.
Sì, l’ho già detto.
Datemi una possibilità di lavorare o di cercar lavoro: è tutto quello che chiedo adesso; poi lasciatemi andare anche nella più umile capanna; ma, fin allora, permettetemi di restare qui: mi spaventa l’idea di sperimentare ancora gli orrori di una miseria senza rifugio.
E in realtà resterete qui, disse Diana posandomi sulla testa la sua mano esangue.
Resterete, ripeté Mary con quel tono di riservata sincerità così naturale in lei.
Come vedete, le mie sorelle sono liete di trattenervi, disse il signor St. John, come sarebbero liete di trattenere e curare un uccellino mezzo assiderato, spinto contro la loro finestra da un vento invernale.
Io tendo piuttosto a mettervi in condizioni di bastare a voi stessa, e cercherò di farlo; ma badate che la mia sfera d’azione è limitata.
Sono solo il beneficiario di una povera parrocchia di campagna: il mio aiuto sarà per forza molto modesto.
E, se voi disprezzate un lavoro fatto di piccole cose, cercatevi un aiuto più valido di quello che io posso offrirvi.
Ha già detto che accetterà qualsiasi occupazione onesta di cui sia capace, rispose Diana per me: e tu sai, St. John, che non può scegliere i suoi protettori: è costretta a valersi di gente ruvida come te.
Farò la sarta, la cucitrice, la domestica, la bambinaia, se non ci sarà di meglio, risposi.
Bene, concluse il signor St. John perfettamente impassibile. Se queste sono le vostre intenzioni, vi prometto di aiutarvi a tempo e luogo. Riprese il libro che stava leggendo prima del tè.
Io mi ritirai subito, perché avevo parlato ed ero rimasta alzata quanto le mie forze me lo permettevano.
CAPITOLO XXX Quanto più conobbi gli abitanti di Moor Hause, tanto più mi piacquero.
In pochi giorni ricuperai le forze tanto da poter stare alzata da mattina a sera e talora uscire a passeggio. Potevo unirmi a Diana e a Mary in tutte le loro occupazioni, conversare con loro quanto volevano e aiutarle quando e dove me lo permettevano.
C’era in questi rapporti un vivificante piacere, di un genere che io gustavo adesso per la prima volta... il piacere che sorgeva da una perfetta affinità di gusti, di sentimenti, di principi.
Mi piaceva leggere ciò che a loro piaceva: godevo di ciò che godevano loro; e rispettavo ciò che suscitava la loro approvazione.
Amavano la loro casa sperduta nella landa.
E anch’io sentivo un fascino potente e sicuro in quella piccola grigia e vecchia casa, con il suo tetto basso, le sue finestre protette da inferriate, le sue mura sgretolate, il suo viale di abeti annosi...
tutti cresciuti di sghembo per la furia dei venti delle montagne; il suo giardino scuro di tassi e di agrifogli...
e nel quale riuscivano a fiorire solo le piante più resistenti.
Loro non sapevano staccarsi dalla purpurea brughiera che si stendeva tutt’intorno alla loro abitazione, dal sassoso sentiero che scendeva giù per la profonda vallata, fino al loro cancello, e continuava serpeggiando dapprima fra distese di felci e poi tra i pochi e magri pascoli che costeggiavano le eriche selvagge e davano alimento a un gregge di grigie pecore di brughiera con i loro piccoli dal muso lanoso:...
non sapevano staccarsi, dico, da questo scenario a cui erano legate da un affetto viscerale. Io potevo comprendere questo sentimento e condividerne la forza e la sincerità.
Vedevo il fascino di quel luogo.
Sentivo quel che c’era di sacro nella sua solitudine: il mio occhio si rallegrava nel seguire il profilo delle alture e delle distese...
nel contemplare le tinte selvagge del muschio, delle campanule sui picchi e sulle valli, dei tappeti fioriti, delle lucide felci, delle corpose rocce di granito. Tutti questi particolari erano per me esattamente quello che erano per loro... altrettante pure e dolci fonti di gioia.
Il vento violento e la brezza leggera; le giornate brutte e le serene; le albe e i tramonti; le notti di luna e quelle nuvolose, destavano in me le stesse attrattive che in loro...
mi avvolgevano con loro in uno stesso incanto. Fra le mura domestiche ci comprendevamo egualmente.
Entrambe mi erano superiori per raffinatezza e per cultura; ma con zelo io le seguivo sul sentiero del sapere che loro avevano percorso prima di me.
Divoravo i libri che mi prestavano: e provavo una viva soddisfazione nel discutere con loro, la sera, di quello che avevo letto durante il giorno.
I miei pensieri collimavano coi loro e così le mie opinioni: insomma, c’era fra noi un perfetto accordo.
Di noi quella che eccelleva e faceva da guida era Diana.
Fisicamente mi superava di gran lunga: era bella e vigorosa.
C’era in lei una forza istintiva, vitale, un così sicuro affluire di energie che destavano la mia meraviglia e frustravano la mia comprensione.
Riuscivo a parlare un poco con loro all’inizio della sera, ma, dopo il primo scoppio di vivacità, mi accontentavo di sedere su di uno sgabello ai piedi di Diana, appoggiando la testa sulle sue ginocchia, e ascoltavo ora lei, ora Mary, mentre discutevano a fondo il tema che io avevo appena toccato.
Diana si offrì di insegnarmi il tedesco.
Mi piaceva imparare da lei: mi accorsi che la parte di insegnante le era gradita e le si confaceva: così come era gradita e conveniva a me quella di scolara.
Le nostre nature si integravano: ne derivò un reciproco affetto... e quanto mai profondo...
Scoprirono che sapevo disegnare: le loro matite e le loro scatole di colori furono immediatamente messe a mia disposizione.
La mia abilità, superiore alla loro solo in questo, le sorprese piacevolmente.
Mary stava a guardarmi per ore intere: poi volle prendere lezioni, e fu un’allieva docile, assidua e intelligente.
Così occupate e interessate l’una all’altra, i giorni passarono come ore e le settimane come giorni.
Quanto al signor St. John, l’intimità che era sorta così naturalmente e rapidamente fra me e le sue sorelle non si estese a lui.
Una delle ragioni era che egli stava relativamente poco in casa: gran parte del suo tempo la dedicava a visitare gli ammalati e i poveri tra la sparsa popolazione della sua parrocchia.
Non c’era tempo che ostacolasse queste sue escursioni pastorali: con la pioggia o col sole, appena finite le sue ore di studio mattutino, prendeva il cappello e, seguito dal vecchio pointer di suo padre, Carlo, usciva per la sua missione di carità o di dovere...
non so bene in quale luce egli la considerasse. A volte, quando il tempo era particolarmente inclemente, le sue sorelle facevano rimostranze.
Allora, con un sorriso tutto suo, più solenne che gaio, diceva: Se permetto che un soffio di vento o uno spruzzo di pioggia mi distolgano da questi facili compiti, come potrò prepararmi, con una tale pigrizia, al futuro che mi propongo?.
Diana e Mary, in genere, a questa domanda rispondevano sospirando e restavano qualche minuto meditabonde.
Ma, oltre alle sue frequenti assenze, un altro ostacolo si opponeva all’amicizia con lui: il suo carattere riservato, meditativo, tutto chiuso in se stesso.
Zelante nel suo ministero, irreprensibile nella vita e nei costumi, non sembrava tuttavia godere di quella serenità mentale, di quell’intima letizia che dovrebbero essere la ricompensa di un vero cristiano e di un filantropo praticante.
Spesso, la sera, quando stava seduto presso la finestra davanti al suo tavolo e alle sue carte, smetteva di leggere o di scrivere, indugiava col mento sulla mano, abbandonandosi a non so quale corso di pensieri; ma dal lampeggiare, dal mutare dell’espressione degli occhi, si indovinavano la sua agitazione e il suo turbamento.
Credo inoltre che la natura non fosse per lui quella fonte di piacere che era per le sue sorelle.
Una volta, e una volta soltanto, che io sappia, espresse una sua sensibilità profonda per il selvaggio fascino di quei colli, un istintivo affetto per lo scuro tetto e le vecchie mura che chiamava la sua casa; ma c’era più tristezza che piacere nel tono e nelle parole con cui manifestò questo sentimento; e mai diede l’impressione di percorrere la brughiera per amore del suo pacificante silenzio...
di cercare o di godere i mille pacati piaceri che essa poteva offrire. Poco comunicativo com’era, passò qualche tempo prima che avessi l’occasione di giudicarlo intellettualmente.
Me ne feci una prima idea quando lo udii predicare nella sua chiesa a Morton.
Vorrei poter descrivere quel sermone: ma è al di là delle mie forze.
Non posso nemmeno esprimere fedelmente l’effetto che produsse su di me.
Cominciò con tono pacato, e quanto alla voce e alla dizione mantenne lo stesso tono pacato, ma un ardore che scaturiva dal profondo e che egli riusciva tuttavia a controllare animò presto le sue chiare parole, rese convulso il suo linguaggio fino a raggiungere una vera forza vibrante pur restando stringato semplice e vigile.
Il cuore palpitava, la mente era sbigottita dalla forza del predicatore: ma né l’uno né l’altra ne erano pacificati.
C’era in ogni parola una strana amarezza; una completa assenza di pietà consolatrice; cupe allusioni alle dottrine calviniste elezione, predestinazione, dannazione erano frequenti; e ogni riferimento a questi temi suonava come una sentenza pronunciata dal fato. Quando terminò, invece di sentirmi meglio, confortata e illuminata dal suo discorso, provai un’inesprimibile tristezza; perché mi sembrava ignoro se fosse così anche per gli altri che le sue parole scaturissero da profondità in cui si erano depositate torbide fecce di insoddisfazione... in cui si agitavano conturbanti impulsi di desideri repressi e di aspirazioni frustrate.
Ero sicura che St. John Rivers puro coscienzioso e zelante come era non aveva ancora trovato quella pace in Dio, che va al di là di ogni intendimento: non l’aveva trovata, pensavo, più di me, con i segreti e torturanti rimpianti per il mio idolo infranto e i miei Elisi perduti...
rimpianti ai quali, ultimamente, ho evitato di accennare, ma che mi possedevano e mi tiranneggiavano crudelmente. Frattanto un mese era passato.
Diana e Mary dovevano lasciar presto Moor House e tornare a una vita e a un ambiente molto diversi; facevano le istitutrici in una grande e moderna città meridionale: là risiedevano presso famiglie di gente, ricca e orgogliosa, che le trattavano come umili dipendenti, ignorando e non curandosi di conoscere le loro superiori doti naturali, e apprezzando le loro capacità acquisite alla stregua dell’abilità del loro cuoco e del buon gusto delle loro cameriere.
Il signor St. John non mi aveva ancora detto nulla circa l’impiego che aveva promesso di ottenere per me; tuttavia era ormai urgente che io avessi un qualsiasi lavoro.
Un mattino, rimasta sola con lui in salotto per pochi minuti, mi arrischiai ad avvicinarmi al vano della finestra, consacrato come una specie di studio dal suo tavolo, dalla sua sedia e dal suo scrittoio, e stavo per parlare, pur senza saper bene come formulare la mia richiesta...
perché è sempre difficile rompere il ghiaccio del riserbo che si incrosta sopra caratteri come il suo... quando egli mi tolse d’imbarazzo prendendo per primo la parola. Alzando lo sguardo mentre mi avvicinavo, mi chiese: Avete qualche domanda da farmi?.
Sì, vorrei sapere se avete qualche lavoro per me.
Ho trovato, o progettato, qualche cosa per voi tre settimane fa; ma, poiché sembravate a un tempo utile e felice in questa casa... poiché le mie sorelle si erano evidentemente affezionate a voi e la vostra compagnia offriva loro un inconsueto piacere...
giudicai inopportuno rompere questo vostro reciproco godimento finché la loro partenza da Marsh End non rendesse necessaria anche la vostra.
Adesso mancano solo tre giorni, dissi.
Sì, e quando loro saranno partite io tornerò alla parrocchia di Morton: Hannah mi accompagnerà; e questa vecchia casa sarà chiusa.
Attesi qualche momento aspettando che tornasse sull’argomento da cui eravamo partiti, ma lui sembrava ormai seguire un altro corso di idee: il suo sguardo assorto indicava che non pensava né a me né alle mie preoccupazioni.
Fui costretta a richiamarlo al tema che, necessariamente, era per me del massimo interesse e mi teneva in ansia.
Qual è l’impiego che avete in vista, signor Rivers?
Spero che questo rinvio non abbia aumentato le difficoltà di ottenerlo.
Oh, no; è un impiego che dipende solo da me offrirvi e da voi accettare.
Fece ancora una pausa: adesso sembrava riluttante a continuare.
Io divenni impaziente: qualche moto di inquietudine e un’occhiata interrogativa e ansiosa gli fecero capire quel che sentivo con la stessa efficacia delle parole e con minore imbarazzo.
Non dovete avere troppa fretta di sapere, continuò: permettetemi di dirvi con franchezza che non ho nulla di attraente o di vantaggioso da offrirvi.
Prima di spiegarmi, vi prego di ricordare quel che vi ho già detto chiaramente: che il mio aiuto poteva essere solo quello del cieco allo zoppo.
Io sono povero: quando avrò pagato i debiti di mio padre, tutto il patrimonio che mi rimarrà sarà questa casetta in rovina, il filare di abeti sghembi sul retro e l’appezzamento di brughiera con i tassi e gli agrifogli sul davanti.
Nessuno mi conosce: Rivers è un vecchio nome; ma degli unici tre discendenti della famiglia, due si guadagnano il pane dipendendo da estranei, e il terzo si considera straniero al suo paese natìo...
non solo in vita ma anche in morte.
Sì, e si giudica, deve ritenersi, onorato del suo destino, aspirando solo al giorno in cui saranno tagliati per lui i legami con la carne, e il Capo di quella chiesa militante di cui è uno dei membri più umili gli dirà le parole: Sorgi e seguimi.
St. John disse questo con voce calma e profonda; come pronunciava i suoi sermoni, le guance esangui e un raggio corrusco negli occhi.
Concluse: E poiché sono povero e oscuro io stesso, non posso offrirvi che un lavoro egualmente povero e oscuro.
Voi potete anche considerarlo degradante...
perché vedo adesso che le vostre abitudini sono quelle che il mondo chiama raffinate: i vostri gusti tendono all’ideale e avete vissuto tra persone per lo meno civili; ma io giudico che nessun lavoro è degradante se può migliorare il genere umano.
Sono sicuro che quanto più arido e incolto è il campo che il lavoratore cristiano è chiamato a dissodare... quanto più scarso è il compenso della sua fatica... tanto più alto è l’onore. Il suo, in certe circostanze, è il destino del pioniere; e i primi pionieri del Vangelo furono gli apostoli... il loro capo fu Gesù, il Redentore stesso. Ebbene?, dissi mentre egli faceva ancora una pausa. Continuate. Prima di continuare mi guardò: sembrava leggere facilmente nel mio volto, come se la sua forma e i suoi lineamenti fossero i caratteri di una pagina scritta.
Le conclusioni tratte da questo esame furono in parte espresse dalle parole che seguirono: Io credo che accetterete il posto che vi offro, disse, e che lo terrete per qualche tempo: non per sempre, tuttavia: non più di quanto io potrei tenere in permanenza il limitato e limitante...
il tranquillo e oscuro ufficio di parroco di campagna; perché nella vostra natura c’è qualche cosa di inconciliabile con la tranquillità come nella mia, sebbene di un genere diverso. Spiegatevi, lo sollecitai vedendo che indugiava ancora una volta. Mi spiegherò; e voi saprete quanto è povera la mia proposta... quanto è volgare...
e meschina.
Io non rimarrò a lungo a Morton, ora che mio padre è morto e io sono padrone di me stesso. Lascerò questo luogo probabilmente tra un anno; finché rimarrò qui, dedicherò ogni mia energia al suo miglioramento.
Morton, quando vi sono venuto due anni fa, non aveva una scuola: i figli dei poveri erano esclusi da ogni possibilità di progresso.
Io ne fondai una per i ragazzi: e adesso intendo aprirne un’altra per le ragazze.
Per questo ho affittato un locale con annesso un appartamentino di due stanze per la maestra.
Il suo stipendio sarà di trenta sterline l’anno: la casetta è già ammobiliata, con molta semplicità ma in modo sufficiente, grazie alla generosità di una damigella, la signorina Oliver, unica figlia del mio unico parrocchiano facoltoso, il signor Oliver, proprietario della fabbrica di aghi e della fonderia al fondo della valle.
La stessa signorina paga per l’educazione e il vestiario di un’orfana dell’ospizio, perché aiuti la maestra in quei lavori di casa e di scuola, che i suoi doveri di insegnante le impediranno di compiere personalmente.
Volete essere voi questa maestra?.
Mi fece la domanda in modo un po’ precipitoso: sembrava quasi aspettarsi un rifiuto sdegnato o almeno sprezzante: non conoscendo le mie idee e i miei sentimenti, anche se in parte li intuiva, non poteva dire in che modo avrei considerato questo lavoro.
Certo era umile... ma mi dava un tetto, e io avevo bisogno di un rifugio sicuro; era faticoso... ma solo se confrontato con quello di istitutrice in una casa ricca; era indipendente: e la paura di servire presso estranei si insinuava nel mio animo come un pugnale; non era ignobile...
non era degradante... non offendeva la dignità. Presi la mia decisione. Vi ringrazio della vostra proposta, signor Rivers, e l’accetto di tutto cuore. Ma mi avete capito bene?, chiese. È una scuola di villaggio: le vostre allieve saranno solo ragazze povere... figlie di operai...
al massimo di agricoltori.
Tutto quel che dovrete insegnare sarà far la maglia, cucire, leggere, scrivere e far di conto.
Che ne farete della vostra cultura?
Che ne farete della maggior parte della vostra intelligenza...
dei vostri sentimenti... dei vostri gusti?. Li terrò in serbo finché non siano necessari.
Dureranno.
Quindi sapete a che cosa andate incontro?.
Certo.
Sorrise: e questa volta non fu un sorriso amaro e ombroso, ma compiaciuto e profondamente grato.
E quando comincerete e esercitare le vostre funzioni?.
Entrerò domani nella mia casa e, col vostro permesso, aprirò la scuola la settimana prossima.
Benissimo: facciamo così.
Si alzò e camminò su e giù per la stanza.
Poi, fermatosi, mi guardò ancora.
Scosse la testa.
Che cosa disapprovate, signor Rivers?, domandai.
Non resterete molto tempo a Morton: no, no!.
Perché?
Che ragioni avete per dire così?.
Lo leggo nei vostri occhi: non resisterete a lungo a questo tipo di vita.
Non sono ambiziosa.
Alla parola ambiziosa sussultò.
Ripeté: No.
Che cosa vi ha fatto pensare all’ambizione?
Chi è ambizioso?
Io so di esserlo: ma come lo avete scoperto?.
Io parlavo di me.
Ebbene, se non siete ambiziosa, siete....
Si interruppe. Che cosa?.
Stavo per dire appassionata: ma forse avreste male interpretato la parola e ve ne sareste offesa.
Voglio dire che gli affetti e le simpatie umani hanno un forte potere su di voi.
Sono sicuro che non vi accontenterete a lungo di passare in solitudine le vostre ore di libertà e di dedicare le ore di lavoro a un’occupazione monotona e per nulla stimolante: non più di quanto io sia contento, aggiunse con enfasi, di vivere qui, sepolto nelle paludi, chiuso fra le montagne...
Il carattere che Dio mi ha dato, ne è umiliato; le mie capacità, dono del cielo, paralizzate... rese inutili. Voi vedete come mi contraddico.
Io, che predicavo la necessità di accontentarci di un umile destino, e giustificavo anche la vocazione del taglialegna e degli acquaioli se volta al servizio di Dio...
io, Suo ministro ordinato, quasi deliro nella mia inquietudine. Ebbene, le tendenze e i principi dovranno essere conciliati in qualche modo.
Lasciò la stanza.
In quella breve ora avevo saputo di lui più che nell’intero mese precedente: tuttavia egli mi presentava ancora non pochi lati oscuri.
Diana e Mary Rivers divennero tristi e silenziose via via che si avvicinava il giorno in cui avrebbero dovuto lasciare il fratello e la casa. Entrambe cercavano di apparire del loro solito umore, ma non riuscivano a nascondere né a dominare la pena contro cui dovevano combattere.
Diana faceva capire che questa sarebbe stata una partenza ben diversa da tutte le altre.
Sarebbe stata probabilmente, per quel che riguardava St. John, una separazione per anni, forse per tutta la vita.
Sacrificherà tutto alle idee che medita da tempo, mi disse: gli affetti familiari e sentimenti ancora più forti.
St. John sembra calmo, Jane; ma nella sua vitalità è nascosta la febbre.
Lo giudicheresti dolce, ma in certe cose è inesorabile come la morte; e il peggio è che in coscienza non mi permetterei di distoglierlo dalla sua severa decisione: non posso biasimarlo neppure un istante per questo.
È un proposito giusto, nobile, cristiano: e tuttavia mi spezza il cuore!.
E le lacrime sgorgarono dai suoi begli occhi.
Mary chinò ancor più la testa sul suo lavoro.
Adesso siamo senza padre; presto saremo senza casa e senza fratello, mormorò.
In quel momento avvenne un piccolo incidente che parve stabilito apposta dal destino a riprova del detto le disgrazie non vengono mai sole e per aggiungere alla loro pena l’amarezza di veder scivolare la coppa già portata alle labbra.
St. John passò davanti alla finestra leggendo una lettera.
Poco dopo entrò.
Lo zio John è morto, disse.
Le due sorelle sembravano sorprese: non particolarmente colpite né sgomente; la notizia apparve, nei loro occhi, più grave che dolorosa.
Morto?, ripeté Diana.
Sì.
Rivolse al fratello uno sguardo indagatore.
E allora?, domandò a voce bassa.
E allora, Die?, ripeté mantenendo nel volto l’immobilità del marmo.
E allora? Proprio niente.
Leggi.
Le gettò la lettera in grembo.
Lei vi diede uno sguardo e la passò a Mary.
Questa la lesse in silenzio e la restituì al fratello.
Tutti e tre si guardarono e tutti e tre sorrisero...
un sorriso triste e amaro. Amen!
Possiamo vivere lo stesso, disse infine Diana.
A ogni modo questo non ci mette in una condizione peggiore di quella in cui eravamo prima, notò Mary.
Solo che ci costringe a pensare ancor più a quello che avrebbe potuto essere, disse il signor Rivers, e contrasta un po’ troppo con quello che è.
Piegò la lettera, la chiuse nello scrittoio e uscì di nuovo.
Per qualche minuto nessuno parlò.
Poi Diana si rivolse a me.
Jane, forse ti meraviglierai di noi e dei nostri misteri, disse, e ci crederai gente senza cuore per non esserci commossi alla morte di un parente stretto come uno zio; ma noi non l’abbiamo mai visto né conosciuto.
Era il fratello di nostra madre.
Nostro padre e lui litigarono molto tempo fa.
Proprio per suo consiglio nostro padre aveva arrischiato la maggior parte del suo patrimonio in una speculazione che lo mandò in rovina.
Vi furono fra loro reciproche recriminazioni: si separarono in discordia e non si riconciliarono più.
Nostro zio si rivolse in seguito a imprese più fortunate: risulta che realizzò una fortuna di ventimila sterline.
Non si sposò mai e non aveva altri parenti prossimi che noi e un’altra persona che non gli era più strettamente legata.
Nostro padre accarezzò sempre l’idea che egli avrebbe rimediato al suo errore lasciando a noi il patrimonio; questa lettera ci informa che egli ha destinato tutto a quell’altra cugina a eccezione di trenta sterline da dividersi fra St. John, Diana e Mary Rivers per acquistare tre fasce da lutto.
Naturalmente aveva il diritto di comportarsi come voleva; tuttavia questa notizia ci ha per un momento scoraggiati.
Mary e io ci saremmo considerate ricche con mille sterline ciascuna; e per St. John una somma simile sarebbe stata molto importante in vista del bene che gli avrebbe permesso di fare.
Data questa spiegazione, l’argomento venne lasciato cadere e né il signor Rivers né le sue sorelle vi fecero altre allusioni.
L’indomani lasciai Marsh End per Morton.
Il giorno seguente Diana e Mary partirono per la lontana B...
Dopo una settimana il signor Rivers e Hannah tornarono alla parrocchia e così la vecchia casa fu abbandonata.
CAPITOLO XXXI La mia abitazione perché finalmente ho trovato un’abitazione è una casetta; una piccola stanza con le pareti imbiancate e il pavimento levigato con quattro sedie dipinte, un tavolo, una pendola, una credenza con alcuni piatti e scodelle e un servizio da tè di maiolica.
Al piano superiore una stanza da letto delle stesse dimensioni della cucina, con un letto di abete e un cassettone: piccolo, ma fin troppo grande per il mio modesto guardaroba: sebbene la bontà delle mie gentili e generose amiche lo abbia rifornito del minimo necessario.
È sera.
Ho congedato col compenso di un’arancia l’orfanella che mi fa da domestica.
Me ne sto seduta da sola presso il focolare.
Stamane è stata aperta la scuola del villaggio.
Ho venti scolare.
Solo tre di loro sanno leggere: nessuna sa scrivere né far di conto.
Parecchie lavorano a maglia, qualcuna cuce un poco.
Parlano con lo spiccato accento del distretto.
Per il momento, loro e io facciamo fatica a capirci.
Alcune sono ineducate, rozze, intrattabili non meno che ignoranti; ma altre sono docili, hanno voglia di imparare e mostrano una disposizione che mi piace.
Non devo dimenticare che queste contadinelle dagli abiti grossolani sono fatte di carne e ossa come i rampolli delle più nobili genealogie; e che i germi spontanei di dignità, raffinatezza, intelligenza e bontà di sentimenti sono nel loro cuore come in quelli più aristocratici.
Sarà mio dovere sviluppare questi germi: e certo troverò una felicità nello svolgere questo compito.
Non mi aspetto molta gioia dalla vita che mi si apre dinanzi; ma certo, se disciplinerò la mia mente ed eserciterò le mie capacità come devo, essa me ne darà abbastanza per vivere giorno per giorno.
Mi sentivo allegra, a mio agio, soddisfatta durante le ore trascorse in quell’aula umile e nuda, stamane e nel pomeriggio?
Se voglio esser sincera con me stessa devo rispondere: no: mi sentivo quanto mai sconsolata.
Mi sentivo sciocca che sono mi sentivo umiliata.
Mi sembrava di aver fatto un passo che mi abbassava invece di innalzarmi nella scala sociale. Ero incapace e sgomenta dinanzi all’ignoranza, alla povertà, alla rozzezza di tutto ciò che udivo e vedevo intorno a me. Ma non devo odiarmi e disprezzarmi troppo per questi sentimenti; so che sono ingiusti... e questo è già un passo avanti; cercherò di superarli.
Domani, spero, trarrò da essi, almeno in parte, il meglio; e in poche settimane, forse, li avrò completamente dominati.
È probabile che, tra pochi mesi, la gioia di vedere i progressi e i miglioramenti delle mie allieve sostituirà la soddisfazione all’avvilimento.
Frattanto lasciatemi fare una domanda: Che cosa è il meglio?... Aver ceduto alla tentazione; aver dato ascolto alla passione; non aver fatto alcuno sforzo doloroso...
alcuna lotta; ...
essersi abbandonata invece in una rete di seta; essersi addormentata tra i fiori che la coprivano; essersi svegliata in un clima meridionale, fra i lussi di una villa in mezzo alle comodità; vivere adesso in Francia, amante del signor Rochester; inebriata del suo amore per metà del mio tempo...
perché egli mi avrebbe... oh, sì, mi avrebbe molto amata. Mi amava davvero... nessuno mi amerà mai così. Non conoscerò mai più il dolce omaggio reso alla bellezza, alla gioventù, alla grazia... perché nessun altro saprà vedere in me questi doni. Era pazzo e orgoglioso di me... cosa che nessun altro uomo sarà mai... Ma dove sto andando, cosa sto dicendo e, soprattutto, a quali sentimenti mi abbandono? Che cosa è meglio, mi domando, essere schiava di una felicità illusoria a Marsiglia... vivere un’ora in un’ingannevole ebbrezza... ma trovarsi oppressa un’ora dopo dalle più amare lacrime del rimorso e della vergogna...
o essere una maestra di villaggio, libera e onesta, in un angolo battuto dal vento delle montagne nel sano cuore dell’Inghilterra? Sì, sentivo adesso che avevo avuto ragione nell’attenermi ai principi e alla legge disprezzando gli insani suggerimenti di un momento di follia.
Dio mi aveva guidato a una scelta giusta; ringrazio la Sua provvidenza per questa guida!
Dopo aver condotto fino a questo punto la mia meditazione serale, mi alzai, andai alla porta e contemplai il tramonto.
Era stato un giorno di mietitura, e i campi si stendevano quieti davanti alla mia casetta che distava, con la scuola, mezzo miglio dal villaggio.
Gli uccelli cantavano le loro ultime note... L’aria era mite e la rugiada aulente. Nel guardare mi sentii felice, e con meraviglia mi trovai poco dopo a piangere... perché?
Per la fatalità che mi aveva strappato al mio padrone; per l’impossibilità di poterlo rivedere; per il dolore, l’ira e la disperazione inevitabili che sarebbero sorte in lui alla mia partenza e che forse adesso lo avrebbero portato fuori dal retto sentiero, troppo lontano per lasciare speranza di redenzione.
A questo pensiero distolsi lo sguardo da quel cielo serale e dalla solitaria valle di Morton...
dico solitaria perché dalla parte dov’ero non appariva altra costruzione che la chiesa e la parrocchia, mezzo nascoste fra gli alberi, e, proprio all’estremo, il tetto di Vale Hall, dove vivevano il ricco signor Oliver e sua figlia.
Mi coprii gli occhi e appoggiai la testa allo stipite di pietra della porta; ma presto un leggero rumore presso il cancelletto che divideva il mio minuscolo giardino dal prato al di là, mi fece alzare lo sguardo.
Un cane...
il vecchio Carlo, il pointer del signor Rivers, stava spingendo il cancello col muso, e lo stesso St. John si chinava su di esso a braccia conserte. Poi aggrottando la fronte fissò su di me uno sguardo grave e quasi irritato. Lo invitai a entrare. No, non posso trattenermi; vi ho solo portato un pacchetto che le mie sorelle hanno lasciato per voi. Credo che contenga una scatola di colori, dei pennelli e dei fogli di carta.
Mi avvicinai per prenderlo: era un dono molto gradito.
Mentre mi accostavo mi scrutò, quasi con severità: le tracce delle lacrime erano certo visibili sul mio volto.
Avete trovato il vostro primo giorno di lavoro più duro di quanto vi aspettavate?, domandò.
Oh, no!
Al contrario, penso che in breve me la caverò benissimo con le mie allieve.
Ma forse la vostra sistemazione... la casa... il mobilio... hanno deluso le vostre aspettative? In realtà sono molto modesti; ma....
Lo interruppi: La mia casetta mi dà un senso di protezione: il mobilio è comodo e sufficiente.
Tutto quello che ho visto mi ha suggerito riconoscenza, non delusione.
Non sono davvero così folle o amante degli agi da rimpiangere l’assenza di un tappeto, di un sofà o di argenteria; inoltre cinque settimane fa non avevo nulla...
ero una derelitta, una mendicante, una vagabonda; adesso ho conoscenze, una casa, un lavoro. Sono stupita della bontà di Dio, della generosità dei miei amici, della fortuna del mio destino.
Non mi lamento.
Ma vi sentite sola e angosciata?
Questa piccola casa che vi sta alle spalle è buia e vuota.
Non ho ancora avuto il tempo di godermi un po’ di ozio, tanto meno di sentire il peso della solitudine.
Benissimo; spero che siate realmente soddisfatta come dite: a ogni modo il vostro buon senso vi suggerirà che è ancora troppo presto per cedere alle vacillanti paure della moglie di Lot.
Ignoro, naturalmente, quello che avete lasciato prima di conoscervi; ma vi consiglio di resistere con fermezza a ogni tentazione che possa indurvi a guardare indietro: proseguite decisa il vostro compito attuale, almeno per qualche mese.
È quello che intendo fare, risposi.
St. John riprese: È molto faticoso dominare le proprie aspirazioni e piegare la natura; ma è uno sforzo possibile, lo so per esperienza. Dio ci ha dato, in una certa misura, il potere di creare il nostro destino; e quando le nostre energie sembrano richiedere un sostegno che non possono ottenere da sole... quando la nostra volontà si sforza lungo un sentiero che non riusciamo a seguire... non dobbiamo languire nell’inerzia né restare immobili nella disperazione: dobbiamo solo cercare un altro nutrimento per lo spirito, non meno vigoroso del cibo proibito che esso anela a gustare...
e forse più puro; e aprire per il nostro cammino avventuroso una strada non meno diritta e larga di quella che la fortuna ci ha chiuso dinanzi, anche se più difficile.
Un anno fa, io stesso mi sentivo profondamente infelice perché credevo di avere sbagliato entrando nel mio ministero. I suoi doveri monotoni mi stancavano mortalmente. Ardevo di desiderio per una vita più attiva che il mondo poteva offrirmi... per le più eccitanti fatiche di una carriera letteraria...
per le possibilità di un artista, di uno scrittore, di un oratore; tutto mi sembrava meglio del destino di un prete: sì, il cuore di un politico, di un soldato, di un appassionato della gloria, di un amante della fama, di un assetato di potere, batteva sotto la mia cotta di curato.
Meditai a lungo; la mia vita era così miserabile che dovevo cambiarla o morire. Dopo un periodo di tenebre e di lotte, si fece la luce e venne il conforto: la mia esistenza paralizzata sfociò a un tratto in una pianura senza limiti... le mie facoltà udirono l’ordine celeste di alzarsi, di raccogliere tutte le loro forze, aprire le loro ali e salire oltre il pensabile.
Dio mi aveva destinato una missione: per condurla a termine, per compierla bene, erano richieste abilità e forza, coraggio ed eloquenza, le migliori qualità di un soldato, di un uomo di stato, di un oratore: perché tutto ciò si raccoglie in un buon missionario.
E decisi di essere missionario.
Da quel momento il mio animo è cambiato; si sciolsero e caddero i ceppi che imprigionavano ogni mia facoltà; di quei legami, rimase soltanto la tormentosa amarezza... soltanto il tempo potrà cancellarla.
Mio padre, è vero, si oppose alla mia decisione, ma ora è morto, e non ho altri legittimi ostacoli da superare; non appena avrò sistemati alcuni affari, trovato un successore per Morton, sciolti o tagliati decisamente alcuni grovigli sentimentali...
ultima lotta con l’umana debolezza, nella quale so di uscir vincitore perché mi son giurato di vincere... lascerò l’Europa per l’Oriente. Disse tutto questo in quel suo caratteristico modo, controllato e insieme enfatico; e, quando ebbe finito, non guardò me ma il sole che tramontava e che anch’io stavo contemplando.
Il sentiero che andava dai campi al cancelletto era dietro di noi e non udimmo alcun rumore venire dal viottolo erboso; in quello scenario e in quell’ora lo scorrere del torrente in fondo alla valle era l’unico monotono suono, per cui sussultammo quando una voce allegra, dolce come lo squillo di un campanello d’argento, esclamò: Buona sera, signor Rivers.
E buona sera, vecchio Carlo.
Il vostro cane, signore, è più sollecito di voi nel riconoscere gli amici: ha drizzato le orecchie e mosso la coda quando ero ancora in fondo al prato, e voi continuate a voltarmi le spalle.
Era vero.
Il signor Rivers, sebbene avesse trasalito a quella voce armoniosa, come se una nube fosse stata lacerata da un fulmine sopra il suo capo, anche adesso che la frase era terminata rimaneva nella stessa posa di prima...
il braccio abbandonato sul cancello, il viso rivolto a oriente. Si voltò infine con studiata lentezza.
Ebbi l’impressione che una visione fosse sorta al suo fianco. A tre piedi da lui appariva una creatura tutta vestita di bianco...
giovane e graziosa: con una figuretta piena ma sottile; e quando, dopo essersi chinata per accarezzare Carlo, levò la testa scostando il lungo velo, fiorì sotto il suo sguardo un volto di perfetta bellezza.
Perfetta bellezza è un’espressione forte; ma non posso ritirarla né correggerla: le più dolci fattezze che mai il temperato clima di Albione abbia modellato, le più pure tonalità di rose e di gigli che mai le sue umide brezze e i suoi cieli nebbiosi abbiano generato e protetto, la giustificavano in questo caso.
Il suo volto era estremamente attraente, privo di qualsiasi difetto: i lineamenti erano regolari e delicati, gli occhi grandi e scuri con un taglio e un colore come si vedono solo nei ritratti più belli, eran resi ancor più misteriosi e dolcemente affascinanti dalle lunghe ciglia; le sopracciglia ben disegnate li illuminavano; la fronte pura e candida diffondeva su quel viso ovale fresco e armonioso una nota di serenità che accentuava la vivezza della carnagione.
Le labbra di eguale freschezza, rosse, sane, delicatamente disegnate; i denti regolari, bianchissimi e perfetti; il mento piccolo con la sua fossetta; una capigliatura folta e abbondante... in una parola, tutti gli attributi che, riuniti, realizzano l’ideale della bellezza, erano in lei. Guardavo meravigliata quella stupenda creatura: l’ammirai con tutto il cuore.
La natura l’aveva plasmata con evidente parzialità e, dimenticando la sua consueta avarizia di matrigna nel concedere doni, l’aveva dotata, come sua favorita, con la generosità di una grande dama.
Che cosa pensava St. John di quell’angelo terreno?
Me lo domandai spontaneamente mentre si girava verso di lei, e la guardava, e con eguale naturalezza cercai la risposta nel suo contegno.
Ma egli aveva già distolto gli occhi da quella fata e contemplava un umile ciuffo di pratoline che cresceva presso il cancello.
Una bella serata, ma è tardi perché stiate fuori sola, disse, e schiacciò col piede i candidi fiori riuniti.
Oh, sono tornata a casa da S... questo pomeriggio.
Papà mi ha detto che avevate aperto la vostra scuola e che era venuta la nuova maestra; e così, dopo il tè, mi son messa il cappello e ho risalito la valle per conoscerla; è questa?, chiese indicandomi.
È lei, disse St. John.
Credete che Morton vi piacerà?, mi domandò con una diretta e ingenua semplicità di voce e di modi, molto piacevole sebbene fanciullesca.
Spero di sì; ho molti motivi perché mi piaccia.
Avete trovato le allieve attente come vi aspettavate?.
Perfettamente.
Vi piace la vostra casa?.
Moltissimo.
L’ho arredata con eleganza?.
Con molta eleganza davvero.
E ho scelto bene Alice Wood come vostra domestica?.
Veramente: è volenterosa e svelta. .
Verrò ogni tanto ad aiutarvi nell’insegnamento, aggiunse.
Sarà un diversivo per me; e i diversivi mi piacciono.
Signor Rivers, mi sono tanto divertita durante il mio soggiorno a S...
Ieri notte, o meglio stamattina, ho ballato fino alle due.
Dopo gli ultimi tumulti, si è stabilito là di guarnigione il ...
reggimento; e gli ufficiali sono le persone più simpatiche di questo mondo: facevano scomparire tutti i nostri giovani arrotini e mercanti di forbici.
Mi parve che per un istante il signor St. John sporgesse il labbro inferiore e contraesse quello superiore.
Certo la sua bocca era tutta tesa, e la parte bassa del volto era divenuta insolitamente rigida e dura mentre la fanciulla gli dava ridendo queste notizie.
Alzò lo sguardo dalle pratoline e lo rivolse a lei.
Era uno sguardo senza sorriso, indagatore ed espressivo.
Lei rispose con una seconda risata, che ben si adattava alla sua giovinezza, alle sue rose, alle sue fossette, ai suoi occhi brillanti.
Mentre lui rimaneva grave e silenzioso, lei tornò a carezzare Carlo.
Il povero Carlo mi vuol bene, disse.
Lui non se ne sta ingrugnito e lontano dai suoi amici; e se potesse parlare, non rimarrebbe silenzioso.
Mentre dava colpetti sulla testa del cane, curvandosi graziosamente con naturalezza davanti al suo giovane e austero padrone, vidi costui arrossire violentemente.
Vidi il suo occhio grave cedere a un fuoco improvviso e tremare per una emozione irresistibile.
Così acceso nel volto, sembrava, come uomo, quasi bello come lo era lei come donna.
Il petto gli si sollevò come se il cuore, stanco di una rigida costrizione, si espandesse contro il suo volere in un vigoroso balzo per raggiungere la libertà.
Ma egli lo domò, mi parve, come un cavaliere risoluto doma un riottoso destriero.
Non rispose né con una parola né con un gesto alle frasi invitanti e gentili che gli erano rivolte.
Papà dice che non venite mai a trovarlo, continuò la signorina Oliver alzando lo sguardo.
Vi siete del tutto estraniato da Vale Hall.
Questa sera è solo e non si sente molto bene: volete tornare con me a fargli una visita?.
Non è un’ora adatta per far visita al signor Oliver, rispose St. John.
Non è un’ora adatta!
Vi assicuro di sì.
È proprio l’ora in cui papà ha più bisogno di compagnia: il lavoro è finito e non ha nulla da fare.
Su, signor Rivers, venite.
Perché siete così orso, così triste?.
Colmò lei stessa l’intervallo seguito alle sue parole riprendendo: Dimenticavo!, esclamò scuotendo la bella testa ricciuta, come fosse irritata contro se stessa.
Sono così stordita e sventata!
Scusatemi.
Non ricordavo più che avete buone ragioni per non essere disposto a unirvi alla mia allegria.
Diana e Mary vi hanno lasciato, Moor House è stata chiusa e voi siete solo.
Ne sono davvero spiacente per voi.
Venite a vedere papà.
Questa sera no, signorina Rosamond, questa sera no.
Il signor St. John parlava quasi come un automa: solo lui sapeva quanto gli costasse quel rifiuto.
Ebbene, se siete così ostinato, vi lascio; non oso trattenermi più a lungo: comincia a cadere la rugiada.
Buona sera.
Gli tese la mano.
Lui la toccò: appena.
Buona sera!, ripeté con voce sorda e opaca, come un’eco.
Ella si volse, ma dopo un attimo tornò a voltarsi.
State bene?, domandò.
Poteva chiederlo a ragione: il volto di lui era diventato bianco come il suo vestito.
Benissimo, rispose; e, con un inchino, lasciò il cancello.
Lei prese una direzione, lui un’altra.
Lei si voltò due volte a guardarlo mentre saltellava come una fata giù per il prato; lui, nell’attraversarlo deciso, non si voltò mai.
Questo spettacolo di un’altra sofferenza e di un altro sacrificio mi distolse dal meditare esclusivamente sui miei.
Diana Rivers aveva definito suo fratello inesorabile come la morte.
Non aveva esagerato.
CAPITOLO XXXII Continuai attiva e fiduciosa il mio lavoro alla scuola del villaggio.
All’inizio fu davvero una dura fatica, e ci volle del tempo e ogni mio sforzo per riuscire a capire il carattere delle mie scolare.
Del tutto ignoranti, con le menti intorpidite, mi sembravano senza speranza; e, a prima vista, tutte egualmente stupide; ma mi accorsi presto di essermi sbagliata.
Esistevano fra loro le stesse differenze che ci sono fra le persone colte, e quando cominciammo a conoscerci reciprocamente, queste differenze si manifestarono molto in fretta. Superato il primo sbigottimento per il linguaggio, la disciplina, per i metodi d’insegnamento, vidi alcune di queste campagnole tarde e imbambolate svegliarsi e sveltirsi rapidamente.
Molte si mostrarono riconoscenti e perfino disinvolte; e io scoprii in loro una gentilezza e una dignità innate e facoltà superiori che conquistarono la mia benevolenza e la mia ammirazione.
Loro stesse cominciarono presto a provar piacere nel far bene i loro compiti, nel tenersi pulite e in ordine, nell’imparare regolarmente le lezioni, a stare composte e disciplinate.
In alcuni casi i loro progressi furono perfino sorprendenti, e io ne ero soddisfatta e giustamente orgogliosa: inoltre cominciai ad affezionarmi ad alcune tra le migliori, ed esse si affezionarono a me.
Avevo tra le mie allieve parecchie figlie di contadini: ragazze quasi formate.
Queste potevano già leggere, scrivere e cucire; e a loro insegnai gli elementi della grammatica, della geografia, della storia, e più complicati generi di lavori ad ago.
Trovai fra loro ragazze degne di stima... desiderose di imparare e di migliorare... con le quali, di sera, trascorsi molte ore piacevoli a casa loro. I genitori mi colmavano di attenzioni. Era per me un vero piacere accettare la loro semplice ospitalità e ripagarla con una considerazione... uno scrupoloso rispetto per i loro sentimenti...
a cui essi non erano forse abituati e di cui si sentivano piacevolmente gratificati; perché, mentre li elevava ai loro stessi occhi, li spingeva a cercar di meritare il cortese trattamento che ricevevano.
Mi accorsi che cominciavo a essere amata nel villaggio.
Dovunque andassi, mi salutavano cordialmente e venivo accolta con amicizia.
Vivere in mezzo al rispetto generale, anche se è solo quello di persone umili, è come stare seduti al calmo e dolce sole; sentimenti di serenità sbocciano e fioriscono sotto quel raggio. In quel periodo della mia vita, il cuore mi si gonfiava di riconoscenza più che non affondasse nell’abbattimento: e tuttavia, lettore, per dirti tutto, in mezzo a questa pace, a questa esistenza utile e attiva... dopo un giorno trascorso lavorando onestamente fra le mie scolare e una sera occupata a disegnare o a leggere in soddisfatta solitudine... la notte ero quasi sempre trascinata in strani sogni: sogni intensamente colorati, inquieti, pieni di aspirazioni, di passioni, di tempeste...
sogni in cui, fra scene inconsuete, ricche di avventure, di pericoli inquietanti, di vicende romantiche, incontravo sempre il signor Rochester, e sempre in momenti di esaltazione; e allora l’impressione di essere nelle sue braccia, di udire la sua voce, di incontrare il suo sguardo, di toccargli la mano e il viso, di amarlo ed essere amata da lui...
la speranza di passare tutta l’esistenza al suo fianco, si rinnovavano con tutta la loro primitiva forza e il primitivo ardore. Mi svegliavo in quel punto.
Mi ricordavo del luogo in cui ero e della mia condizione.
Mi alzavo a sedere sul mio letto senza tendaggi, tutta scossa da brividi; e la notte ferma e buia era testimone dei miei sussulti disperati per l’erompere della passione.
Il mattino dopo, alle nove, aprivo puntualmente la scuola: tranquilla, sicura, pronta ai consueti doveri della giornata.
Rosamond Oliver mantenne la promessa di venire a visitarmi. In genere si fermava alla scuola durante la sua cavalcata mattutina.
Galoppava fino alla porta sul suo pony, seguita, a cavallo, da un domestico in livrea.
Difficilmente si può immaginare qualche cosa di più delizioso di lei inguainata nell’abito rosso da amazzone, col cappello di velluto nero posto con grazia sui lunghi riccioli che le sfioravano le guance e le ondeggiavano sulle spalle: entrava così nel rustico edificio e scivolava tra le file delle fanciulle, che la guardavano incantate.
Per lo più giungeva nell’ora in cui il signor Rivers dava la sua quotidiana lezione di catechismo.
Temo che lo sguardo di quella graziosa visitatrice penetrasse a fondo nel cuore del giovane pastore.
Una specie di istinto sembrava avvertirlo del suo ingresso, anche quando non la vedeva; e se, all’apparire di lei, egli non guardava affatto la porta, le sue guance, tuttavia, si facevano di fuoco e i suoi lineamenti di marmo, sebbene si rifiutassero di rilasciarsi, mutavano in modo indescrivibile: la loro stessa immobilità diveniva espressione di uno slancio represso, assai più di quel che una contrazione dei muscoli o un lampeggiare dello sguardo potessero rivelare.
Naturalmente lei conosceva il suo potere: in realtà lui non riusciva a nasconderglielo.
Nonostante il suo stoicismo cristiano, quando lei gli si avvicinava, gli parlava, e gli sorrideva gaia con modi incoraggianti e addirittura appassionati, le sue mani tremavano e il suo occhio brillava.
Lui sembrava dirle con uno sguardo triste e deciso, anche se le sue labbra restavano chiuse: Io vi amo e so che avete una simpatia per me.
Taccio non perché disperi del successo.
Se vi offrissi il cuore, credo che lo accettereste.
Ma questo cuore è già stato posto su di un sacro altare: il fuoco è già preparato attorno a esso.
E presto non sarà più che un sacrificio consumato.
Allora lei faceva il broncio come un bambino deluso; un’ombra pensosa velava la sua radiosa vivacità; la sua mano si ritirava bruscamente da lui e con una momentanea petulanza lei si allontanava dal suo eroe e martire.
St. John, senza dubbio, avrebbe dato il mondo intero per seguirla, richiamarla, trattenerla quando lei lo lasciava così; ma non voleva rinunciare a una possibilità di gioia celeste, né abbandonare, per gli Elisi del suo amore, la speranza di un vero ed eterno paradiso.
Inoltre egli non poteva costringere dentro i limiti di un’unica passione il poeta, il prete e tutto ciò che c’era nella sua natura vagabonda e ambiziosa.
Non poteva e non voleva rinunciare al vasto campo della sua missione militante per il salotto e la quiete di Vale Hall.
Seppi molte cose da lui stesso grazie a un’intrusione che, nonostante il suo riserbo, osai fare una volta nella sua confidenza.
La signorina Oliver veniva spesso a trovarmi.
Conoscevo ormai bene il suo carattere, che era aperto e senza misteri: era civetta ma non senza cuore; esigente ma non egoista.
Era stata trattata con indulgenza fin dalla nascita, ma non del tutto viziata.
Era impulsiva ma dolce; un po’ frivola , ma non leziosa; generosa; non aveva l’orgoglio dei ricchi; era ingenua; abbastanza intelligente; allegra, vivace, spensierata: insomma era davvero affascinante anche per una fredda osservatrice del suo stesso sesso, come me; ma non era tale da suscitare grandi interessi né da lasciare profonde impressioni.
La sua natura, per esempio, era del tutto diversa da quella delle sorelle di St. John.
Tuttavia mi piaceva quasi come la mia piccola allieva Adèle; se non che, per una bambina di cui ci siamo occupati e che abbiamo seguito, nasce in noi un affetto più profondo di quello che possiamo rivolgere a un adulto di eguali attrattive.
Aveva per me una viva simpatia.
Diceva che ero come il signor Rivers, ma certo, ammetteva, nemmeno un briciolo bella come lui, sebbene fossi una creatura ordinata e graziosa; ma lui era un angelo.
Comunque ero buona, intelligente, controllata e tenace come lui.
Come maestra di villaggio, affermava, ero un lusus naturae67: era sicura che la storia del mio passato, se fosse stata conosciuta, avrebbe costituito un romanzo delizioso.
Una sera, mentre con la sua solita vivacità fanciullesca e la sua spensierata, inoffensiva curiosità, stava frugando nella credenza e nel cassetto del tavolo della mia piccola cucina, scoprì dapprima due libri francesi, un volume di Schiller, una grammatica tedesca e un dizionario; e poi il mio materiale da disegno e alcuni schizzi, compresa una testa a matita di una mia allieva: una bambina graziosa, con un volto d’angelo, e vari paesaggi presi nella valle di Morton e nelle brughiere attorno.
Sulle prime rimase trasecolata, poi si animò tutta.
Li avevo fatti io, quei disegni?
E conoscevo il francese e il tedesco? Che amore...
che miracolo ero!
Disegnavo meglio del suo maestro nella prima scuola di S...
Ero disposta a schizzare un suo ritratto per mostrarlo a papà?.
Con piacere, risposi; e provai un brivido di quella gioia che è propria dell’artista all’idea di ritrarre un così perfetto e radioso modello.
Quel giorno indossava un abito di seta azzurro cupo e aveva il collo e le braccia nudi, il solo ornamento erano i capelli castani che le ricadevano sulle spalle con la grazia selvaggia dei riccioli naturali.
Presi un cartone da disegno di buona qualità e tracciai con cura il contorno.
Mi ripromisi il piacere di colorarlo; e, poiché si era fatto tardi, le dissi che doveva venire un altro giorno per una nuova posa.
Fece al padre un tal resoconto dei miei meriti, che il signor Oliver in persona la accompagnò la sera dopo: era un uomo alto, grande e grosso, di mezza età e con i capelli grigi, al cui fianco la sua graziosa figlia sembrava un fulgido fiore alla base di una vecchia torre.
Era taciturno e forse orgoglioso; ma con me fu molto cordiale.
Lo schizzo di Rosamond gli piacque moltissimo: disse che dovevo farne un dipinto completo.
E insisté perché venissi il giorno dopo a passar la sera a Vale Hall.
Andai.
Era una grande e lussuosa dimora che testimoniava con evidenza la ricchezza del proprietario.
Rosamond fu per tutto il tempo allegra e divertente, suo padre affabile; e, dopo il tè, quando si mise a chiacchierare con me, espresse molto esplicitamente la sua approvazione per ciò che avevo fatto nella scuola di Morton, e disse di temere soltanto, da quel che aveva visto e udito, che io fossi troppo dotata per quel posto e che lo avrei lasciato presto per una sistemazione più conveniente.
Davvero, esclamò Rosamond, è così brava che potrebbe essere istitutrice in una famiglia nobile, papà.
Pensai che preferivo di gran lunga rimanere dove ero che passare in una famiglia nobile del luogo.
Il signor Oliver parlò del signor Rivers e della famiglia Rivers con molto rispetto.
Disse che era un nome molto antico in quella regione; che un tempo i loro antenati erano ricchi e che tutta Morton apparteneva a loro; anche adesso era sicuro che il rappresentante della casata volendo avrebbe potuto imparentarsi con le migliori famiglie.
Era un peccato, affermò, che un giovane così bello e pieno di talento avesse deciso di fare il missionario: significava proprio gettar via una vita preziosa.
Era dunque chiaro che il padre di lei non si sarebbe opposto a un’unione di Rosamond con St. John.
Il signor Oliver, evidentemente, considerava la nascita, l’antico nome, la professione religiosa del giovane sacerdote un sufficiente compenso alla mancanza di fortuna.
Era il cinque novembre, un giorno di vacanza.
La mia piccola domestica, dopo avermi aiutato a pulir la casa, se n’era andata molto soddisfatta del penny che le avevo dato per il suo lavoro.
Tutto, intorno a me, era pulito e brillava: il pavimento era stato lavato, lucidata la griglia, spolverate le sedie.
Anch’io mi ero messa in ordine e avevo adesso dinanzi a me l’intero pomeriggio da impiegare come volevo.
Per circa un’ora tradussi alcune pagine dal tedesco; poi presi la tavolozza e i pennelli per portare a termine il ritratto di Rosamond Oliver: un lavoro facile e distensivo.
La testa era già finita: restava solo da dipingere il fondo e ombreggiare i drappeggi; e aggiungere un tocco di carminio alle labbra piene...
un morbido ricciolo qua e là alla capigliatura... una più cupa ombra alle ciglia intorno alle palpebre azzurrine. Ero assorta in questi vaghi particolari quando, dopo aver brevemente bussato, St. John Rivers aprì la porta ed entrò. Sono venuto a vedere come passate il vostro giorno di vacanza, disse.
Non in tristi pensieri, spero. No, benissimo: finché disegnate non vi sentirete sola.
Come vedete, continuo a diffidare di voi, sebbene abbiate fatto meravigliosi progressi...
Vi ho portato un libro come passatempo serale, e posò sul tavolo una nuova pubblicazione...
un poema: uno di quei prodotti autentici di cui poteva spesso godere il fortunato pubblico di allora...
l’età d’oro della letteratura moderna.
Ahimè, i lettori di oggi sono meno favoriti.
Ma coraggio!
Non voglio accusare o rattristarmi.
So che la poesia non è morta, né il genio spento; il denaro non ha raggiunto il potere di metterli in ceppi o di ucciderli: entrambi affermeranno di nuovo, un giorno, la loro esistenza, la loro presenza, la loro libertà e la loro forza.
Potenti angeli, sicuri nel cielo, sorridono quando le anime meschine trionfano e le deboli piangono sulla loro distruzione.
La poesia distrutta?
Il genio bandito?
No, o mediocrità, no: l’invidia non ti suggerisca mai questa idea. No; essi non solo vivono ma regnano e redimono: e senza la loro divina influenza, diffusa dovunque, tu saresti nell’inferno... l’inferno della tua bassezza.
Mentre scorrevo avidamente le luminose pagine di Marmion68 , St. John si chinò a osservare il mio disegno, ma, di scatto, si sollevò e non disse nulla.
Alzai gli occhi su di lui: egli evitò il mio sguardo.
Conoscevo bene i suoi pensieri e potevo leggergli facilmente nel cuore; in quel momento mi sentii calma e distaccata: avevo su di lui un momentaneo vantaggio, e mi venne l’idea di aiutarlo, se potevo.
Con tutta la sua fermezza e il suo controllo, pensai, si mette troppo alla prova: chiude entro di sé ogni sentimento e ogni pena... non si confida, non dice, non comunica.
Sono certa che gli farebbe bene parlare un po’ di questa dolce Rosamond che è convinto di non dover sposare: e lo farò parlare.
Prendete una sedia, signor Rivers, dissi per prima cosa.
Ma, come sempre, dichiarò che non poteva trattenersi.
Benissimo, pensai fra me, sta’ pure in piedi, se vuoi; ma non potrai andartene ancora, l’ho deciso; la solitudine è brutta per te almeno come per me.
Voglio tentar di scoprire la segreta sorgente della tua confidenza e di trovare in questo tuo petto di marmo uno spiraglio nel quale versare una goccia della mia simpatia.
E trovate somigliante questo ritratto?, domandai bruscamente.
Somigliante?
Somigliante a chi?
Non lo ho guardato da vicino.
Sì che lo avete guardato, signor Rivers.
Quasi trasalì alla mia improvvisa e singolare rudezza: mi guardò attonito.
Oh, questo è ancor niente, mormorai tra me e me, non mi lascerò certo sconcertare da un po’ di resistenza.
Continuai: Lo avete osservato da vicino e attentamente; ma potete guardarlo ancora, se volete. Mi alzai e glielo misi nelle mani. È fatto bene, disse, i colori sono morbidi e luminosi; il disegno molto aggraziato e corretto.
Sì, sì, tutto questo lo so.
Ma la somiglianza?
A chi assomiglia?.
Esitando rispose: Alla signorina Oliver, presumo.
Naturalmente.
E adesso, signore, come premio per aver indovinato, vi prometto di dipingere un’accurata e fedele copia di questo ritratto se ammetterete che il dono vi sarebbe gradito.
Non voglio gettar via tempo e fatica per un regalo che non vi interessi.
Egli continuò a osservare il dipinto: quanto più lo guardava e più lo stringeva fra le mani, tanto più ardentemente sembrava desiderarlo. È somigliante, mormorò; l’occhio è ben disegnato; il colorito, la luce, l’espressione sono perfetti.
Sorride!.
Sarebbe per voi un conforto o un disturbo avere un ritratto simile?
Ditemelo.
Quando sarete al Madagascar, o al Capo, o in India, questo ricordo potrebbe consolarvi?
O susciterebbe in voi ricordi tristi e deprimenti?.
Alzò furtivamente gli occhi: mi diede uno sguardo, indeciso e turbato: di nuovo osservò la pittura.
Che mi piacerebbe averlo è certo; se questo sia prudente o saggio è un’altra questione.
Dal momento in cui avevo saputo con certezza che Rosamond aveva una reale predilezione per lui e che suo padre non si sarebbe probabilmente opposto al matrimonio, io meno esaltata di St. John nel modo di vedere le cose avevo fermamente deciso in cuor mio di favorire la loro unione.
Mi sembrava che, se avesse potuto disporre del patrimonio del signor Oliver, avrebbe saputo utilizzarlo altrettanto bene qui che non andare a inaridire la propria intelligenza e logorare le sue forze sotto il sole dei tropici.
Persuasa di questo, risposi: Per quanto possa vedere, sarebbe più saggio e più giudizioso che vi prendeste addirittura l’originale.
Si era seduto: aveva messo il dipinto sul tavolo, davanti a sé, e chinava appassionatamente su di esso la fronte, sostenendola con le due mani.
Capii che in quel momento non era né irritato né offeso dalla mia audacia. Vidi anche che l’averlo interrogato così francamente su quell’argomento che egli giudicava intoccabile... discuterne liberamente... era per lui un piacere nuovo... un insperato conforto.
Le persone riservate hanno spesso un vero bisogno di parlare apertamente dei loro sentimenti e delle loro pene, più assai di quelle espansive.
Il più severo stoico è un uomo, dopo tutto; e irromper con coraggio e buona volontà nel silente mare della loro anima è spesso render loro il più grande favore.
Lei vi ama, ne sono sicura, dissi stando dietro la sua sedia, e suo padre vi rispetta.
Inoltre è una cara ragazza...
un po’ spensierata; ma voi avreste sufficienti pensieri per tutti e due.
Dovreste sposarla. Mi ama?, domandò. Certo; più di ogni altro.
Parla continuamente di voi: non c’è argomento su cui le piaccia tornare così spesso. È molto bello quello che dite, disse... molto; continuate per un altro quarto d’ora.
E, cavato l’orologio, lo mise sul tavolo per misurare il tempo.
Ma a che serve continuare?, domandai, probabilmente state preparando qualche strale di acciaio per contraddirmi e forgiando una nuova catena per mettere in ceppi il vostro cuore.
Non andate a pensare cose così dure.
Immaginate invece che ceda e mi intenerisca, come sto facendo: che l’amore umano si elevi nel mio animo come una fonte appena aperta e trabocchi inondando dolcemente tutto il campo che io ho preparato con tante cure e tanta fatica...
così assiduamente seminato con la semente di buone intenzioni e progetti di rinuncia. Ed ecco che è venuto giù un diluvio di nettare... i giovani germi sono sommersi... un delizioso veleno li corrompe: io mi vedo disteso su di un’ottomana nel salotto di Vale Hall, ai piedi di mia moglie Rosamond Oliver; lei mi parla con la sua dolce voce... e volge verso di me quegli occhi che la vostra mano ha ritratto così bene e così abilmente... e mi sorride con queste labbra di corallo.
È mia... io sono suo... questa vita presente e questo mondo passeggero mi bastano. Zitta! Non dite nulla... il mio cuore è pieno di beatitudine... i miei sensi sono intrigati...
lasciate che il tempo che ho stabilito trascorra in pace.
Lo assecondai: l’orologio continuava a battere; il respiro di lui era rapido e lieve: io rimasi in silenzio.
In questo silenzio il quarto d’ora trascorse; lui riprese l’orologio, posò il ritratto, si alzò e rimase in piedi presso il focolare.
Ora, disse, ho concesso questo breve tempo al delirio e all’illusione.
Ho appoggiato le mie tempie sul petto della tentazione e ho messo volontariamente il collo sotto il suo giogo fiorito; ho bevuto alla sua coppa. Il cuscino era ardente; nella ghirlanda c’è un aspide: il vino sa di amaro: le sue promesse sono vuote...
le sue offerte false: io vedo e so tutto questo. Lo guardai meravigliata.
È strano, proseguì, che, mentre amo Rosamond Oliver in un modo così selvaggio...
con tutta l’intensità di una prima passione il cui oggetto è squisitamente bello, pieno di grazia e di fascino...
vedo con calma e lucidità che lei non sarebbe per me una buona moglie; che non è la compagna adatta a me; che me ne accorgerei dopo un anno di matrimonio; e che a dodici mesi di estasi seguirebbe il rimpianto di tutta la vita.
Questo lo so.
Strano davvero!, non potei fare a meno di esclamare.
Mentre una parte di me, continuò, è sensibilissima alle sue attrattive, un’altra parte avverte i suoi difetti: ed essi sono tali da non potersi conciliare con nessuna delle cose cui aspiro, da non poter collaborare con niente di tutto ciò che mi accingo a fare.
Rosamond capace di affrontare le sofferenze, le fatiche, l’apostolato?
Rosamond moglie di un missionario?
No!.
Ma non è necessario che siate missionario.
Potete abbandonare questo progetto.
Abbandonare?
Che cosa?
La mia vocazione? La mia grande opera?
La mia base terrena per una residenza celeste?
Le mie speranze di essere incluso fra coloro che hanno raccolto tutte le loro ambizioni in quella unica e gloriosa di migliorare la loro razza...
di portare la conoscenza nel regno dell’ignoranza... di sostituire la pace alla guerra... la libertà alla servitù... la religione alla superstizione... la speranza del cielo alla paura dell’inferno? Dovrei abbandonare tutto questo?
Mi è più caro del sangue che ho nelle vene.
È tutto ciò che posso vedere dinanzi a me, tutto ciò per cui posso vivere.
Dopo una lunga pausa dissi: E la signorina Oliver?
La sua delusione e la sua pena non vi interessano?.
La signorina Oliver è sempre circondata da pretendenti e adulatori: in meno di un mese la mia immagine sarà cancellata dal suo cuore.
Mi dimenticherà; e probabilmente sposerà qualcuno che la renderà molto più felice di quanto io avrei potuto fare.
Parlate molto lucidamente; ma soffrite per queste vostre contraddizioni.
E vi state logorando.
No.
Se sono un poco dimagrito è per l’ansia che ho riguardo alle mie prospettive non ancora sicure... alla mia partenza sempre rimandata.
Non più tardi di questa mattina ho saputo che il mio successore, che aspetto da così tanto tempo, non sarà pronto a sostituirmi prima di tre mesi; e forse i tre mesi diverranno sei.
Voi tremate e arrossite ogni volta che la signorina Oliver entra nella scuola.
Un’espressione di sorpresa passò nuovamente sul suo volto.
Non si era immaginato che una donna potesse parlare così a un uomo.
Quanto a me, mi sentivo perfettamente a mio agio.
Non riuscivo a comunicare con animi forti, riservati e raffinati, uomini o donne che fossero, finché non avessi oltrepassato le barriere delle discrezioni convenzionali, varcato la soglia della confidenza e non mi fossi assicurata un posto presso il focolare del loro cuore.
Voi siete originale, disse, e per niente timida.
Vi è qualche cosa di audace nel vostro spirito e di penetrante nel vostro sguardo; ma permettetemi di assicurarvi che avete giudicato male in parte le mie emozioni.
Le credete più profonde e potenti che non siano.
Mi elargite una dose di simpatia assai maggiore di quella che posso richiedere a buon diritto.
Quando arrossisco e quando tremo davanti alla signorina Oliver, non sento pietà per me stesso.
Disprezzo la debolezza.
So che è ignobile: una semplice febbre della carne e non uno stravolgimento dell’animo: di questo sono sicuro.
Questo è fisso come una roccia solidamente incastrata nelle profondità di un mare in tempesta.
Conoscetemi per quello che sono...
un uomo freddo e duro. Ebbi un sorriso incredulo.
Voi avete conquistato a viva forza la mia confidenza, proseguì, e ora è a vostra disposizione.
Nel mio stato originario... spogliato da quella veste lavata nel sangue con cui il cristianesimo copre le deformità umane... sono semplicemente un uomo freddo, duro e ambizioso. Solo gli affetti familiari, fra tutti i sentimenti, hanno un sicuro potere su di me.
La ragione e non il sentimento, è la mia guida; la mia ambizione è senza limiti: il mio desiderio di salire sempre più in alto, di fare più degli altri, è insaziabile.
Onoro la pazienza, la tenacia, l’operosità, il talento perché sono tutti mezzi con cui gli uomini raggiungono grandi fini e salgono in alto.
Io osservo con interesse il vostro lavoro perché vi considero una donna diligente, ordinata ed energica: non perché abbia una profonda compassione per quello che avete attraversato o per quello che ancora soffrite.
Vi descrivete come un semplice filosofo pagano, dissi.
No.
C’è una differenza fra me e i filosofi del paganesimo: io credo, e credo nel Vangelo.
Avete sbagliato la definizione. Non sono un filosofo pagano ma cristiano... un seguace della setta di Gesù.
Come Suo discepolo adotto le Sue pure, misericordiose e benigne dottrine.
Io le difendo: io sono votato a diffonderle.
Sono stato conquistato dalla religione fin dalla gioventù, essa ha coltivato le mie doti originali in questo modo: sviluppando dal piccolo germe degli affetti naturali l’albero ombroso della filantropia.
Dalla selvaggia e dura radice dell’umana rettitudine ha fatto sorgere il senso della giustizia divina.
Dall’ambizione di guadagnare potere e fama per questo miserabile me stesso, ha tratto l’ambizione di estendere il regno del mio Maestro, di guadagnar vittorie allo stendardo della croce.
Questo la religione ha fatto per me: ha migliorato il materiale originario; potando e coltivando la natura. Ma questa natura non poteva sradicarla: né essa potrà essere sradicata finché questo essere mortale non entrerà nell’immortalità.
Detto questo, prese il cappello che era sul tavolo accanto alla mia tavolozza.
Guardò ancora una volta il ritratto.
È davvero graziosa, mormorò. Veramente la Rosa del Mondo!.
E posso dipingerne una copia per voi?.
Cui bono?69 No.
Distese sul dipinto il foglio di carta velina sul quale ero solita appoggiare la mano nel dipingere, per non sporcare il cartone.
Non posso dire che cosa vedesse improvvisamente su quel foglio bianco; ma qualche cosa aveva richiamato il suo sguardo.
Di colpo lo prese; ne osservò il margine; poi mi lanciò un’occhiata inesprimibilmente strana e del tutto incomprensibile: un’occhiata che sembrava prender nota di ogni minimo particolare di me, del mio volto, del mio abbigliamento: perché mi trapassò rapida e acuta come una saetta.
Le sue labbra si mossero, quasi per parlare: ma poi si trattenne.
Che succede?, chiesi.
Niente, fu la risposta; e, mentre rimetteva a posto il foglio, mi accorsi che senza farsi vedere ne aveva strappato un sottile lembo dal margine facendolo scomparire nel suo guanto.
E, con un frettoloso cenno del capo e un buon pomeriggio, disparve.
Bene!, esclamai usando un’espressione del luogo, questo mette il coperchio al mondo: è proprio il colmo!.
Scrutai a mia volta il foglio; ma non notai niente salvo alcune poche macchie sbiadite là dove avevo provato le tinte del pennello.
Meditai un paio di minuti sul mistero; ma non riuscii a venire a capo di niente e sicura che non potesse avere una grande importanza, lo misi da parte e presto lo dimenticai.
CAPITOLO XXXIII Quando il signor St. John se ne fu andato, cominciò a nevicare; la tempesta turbinò tutta notte.
Il giorno dopo, un vento rigido portò nuove e fitte nevicate; al crepuscolo un alto strato di neve ricopriva la vallata rendendola quasi impraticabile.
Io avevo chiuso le imposte, posto uno stoino contro la porta per impedire che la neve passasse sotto di essa, attizzato il fuoco, e, dopo essermene stata seduta per circa un’ora davanti al caminetto ascoltando la furia soffocata della tempesta, accesi una candela, presi Marmion e presto dimenticai l’imperversare del tempo nella musica di questi versi: Day set on Norham’s castled steep, And Tweed’s fair river broad and deep, And Cheviot’s mountains lone; The massive towers, the donj on keep, The flanking walls that round them sweep, In yellow lustre shone ...70 Udii un rumore: pensai che il vento scuotesse la porta.
No; era St. John Rivers che, alzato il saliscendi, entrò emergendo dall’uragano gelato oscurità urlante e mi si fermò dinanzi.
Ebbi quasi un senso di costernazione tanto ero lontana, quella sera, dall’aspettarmi un ospite con le strade piene di neve.
Cattive nuove?, domandai.
È successo qualche cosa?.
No.
Come vi allarmate facilmente!, rispose togliendosi il mantello e appendendolo alla porta, contro cui spinse di nuovo, con tutta tranquillità, lo stoino che aveva spostato entrando.
Batté i piedi per liberare la neve dalle scarpe.
Contamino la purezza del vostro pavimento, disse, ma per questa volta dovete scusarmi.
Poi si avvicinò al fuoco.
Ho avuto un bel da fare per arrivare fin qui, ve lo assicuro, osservò riscaldandosi le mani alla fiamma.
Sono entrato fino al torace in un mucchio di neve; fortunatamente è ancora molto molle.
Ma perché siete venuto?, non potei impedirmi di chiedere.
Una domanda piuttosto inospitale per un visitatore; ma, visto che me lo chiedete, vi risponderò semplicemente che devo parlare un poco con voi; mi sono stancato di starmene a meditare in solitudine sui miei libri e nelle mie stanze vuote.
Inoltre, da ieri, ho provato l’eccitazione di una persona a cui è stata raccontata una storia per metà ed è impaziente di udire il seguito.
Si sedette.
Ricordai la strana condotta del giorno prima, e davvero cominciai a pensare che avesse la mente un po’ tocca.
Se era impazzito, tuttavia, si trattava di una pazzia molto fredda e controllata; il suo volto non mi era mai apparso così bello, sembrava finemente cesellato nel marmo mentre scostava dalla fronte i capelli umidi di neve e permetteva che il fuoco illuminasse liberamente la sua fronte pallida e le guance esangui e scavate, dove con tristezza scorgevo chiaramente le tracce delle preoccupazioni e della pena.
Attesi che dicesse finalmente qualche cosa di comprensibile; ma adesso aveva appoggiato il mento sulla mano, con l’indice piegato sulle labbra: stava meditando.
Mi colpì il fatto che la sua mano appariva scarnita come il suo volto.
Un’ondata di compassione, forse non richiesta, mi sgorgò dal cuore, e dissi: Vorrei che Diana o Mary venisse a vivere con voi: non è bene che stiate così solo; trascurate troppo la vostra salute.
Niente affatto, disse: mi curo quanto è necessario.
Adesso sto benissimo.
Che cosa vedete in me che sia fuori posto?.
Lo disse con un’indifferenza così distaccata e noncurante, da farmi intendere che la mia sollecitudine era, per lo meno a suo giudizio, del tutto superflua.
Rimasi in silenzio.
Continuò a passarsi lentamente l’indice sul labbro superiore, e il suo sguardo meditabondo si fissò sulla griglia incandescente; credetti necessario dirgli qualche cosa e gli chiesi se sentiva della corrente venir dalla porta, dietro di lui.
No, no, rispose brevemente e con una certa irritazione.
Bene, pensai fra me, se non vuoi parlare sta’ pure zitto; ti lascerò ai tuoi pensieri e tornerò al mio libro.
Ravvivai dunque la candela e ripresi la lettura di Marmion. Presto si riscosse.
Seguivo i suoi movimenti, ma si limitò a togliersi di tasca un portafogli di pelle, ne levò una lettera, la lesse in silenzio, la ripiegò, la rimise al suo posto e cadde ancora nella meditazione.
Era impossibile tentar di leggere con davanti un essere così imperscrutabile; e, nella mia impazienza, non riuscivo a stare zitta; si stizzisse pure contro di me, se voleva, ma dovevo parlare.
Avete avuto recentemente notizie di Diana e di Mary?.
Nessuna, dopo la lettera che vi ho mostrato una settimana fa.
Qualche novità circa la vostra sistemazione?
Siete stato forse invitato a lasciar l’Inghilterra prima di quanto vi aspettavate?.
Temo proprio di no: sarebbe troppo bello. Così frustrata, cambiai terreno.
Pensai di mettermi a parlare della scuola e delle mie allieve.
La madre di Mary Garrett sta meglio; Mary è tornata a scuola stamane e la settimana prossima avrò quattro nuove allieve da Foundry Close...
sarebbero venute oggi se non ci fosse stata la neve. Già.
Per due di loro paga il signor Oliver.
Davvero?.
Per Natale vuole offrire un trattenimento a tutta la scuola.
Lo so.
Lo avete suggerito voi?.
No.
E chi, allora?.
Sua figlia, credo.
È degno di lei: è così buona.
Sì.
Si aprì nuovamente il vuoto di una pausa: la pendola batté le otto.
Questo lo ridestò; distese le gambe che aveva accavallate, si eresse sulla sedia e si rivolse a me. Lasciate per un momento il vostro libro e fatevi più vicina al fuoco, disse.
Sempre più meravigliata obbedii.
Mezz’ora fa, continuò, ho accennato alla mia impazienza di udire il seguito di una storia; ripensandoci meglio ho concluso che tutta la faccenda diventerà più semplice se mi assumerò io la parte del narratore e voi mi ascolterete.
Prima di cominciare dovrò avvertirvi che il racconto non sarà molto interessante per voi; ma i particolari noti e scontati acquistano a volte una nuova freschezza quando sono narrati da altri.
Del resto, nuova o vecchia che sia, è una storia breve.
Vent’anni fa, un povero curato poco importa per ora il suo nome si innamorò della figlia di una persona molto facoltosa; lei contraccambiò il suo amore e lo sposò contro la volontà di tutti i suoi, che di conseguenza la ripudiarono immediatamente dopo il suo matrimonio.
Prima che fossero trascorsi due anni, questa imprudente coppia era morta e i due giacevano quetamente, a fianco a fianco sotto una stessa pietra sepolcrale. . Essi lasciarono una figlia che, fin dalla nascita, la carità accolse nel suo grembo... freddo come quello del cumulo di neve nel quale mi sono quasi conficcato stasera.
La carità portò questo esserino abbandonato nella casa dei suoi ricchi parenti materni; essa fu allevata da una zia acquisita e precisamente la signora Reed di Gateshead.
Siete trasalita... avete udito qualche rumore?
Sarà soltanto un topo che si arrampica sulle travi della scuola qui accanto; prima che la restaurassi e la adattassi, era un granaio, e i granai, in genere, sono frequentati dai topi.
Andiamo avanti.
La signora Reed tenne l’orfana per dieci anni: se la bambina sia stata felice o no con lei non posso dire, perché non ne ho avuto notizia; ma alla fine di questo periodo essa fu trasferita in un luogo che conoscete... precisamente il collegio di Lowood, dove avete vissuto così a lungo. Sembra che si sia comportata là in modo molto lodevole, perché da allieva divenne insegnante, proprio come voi... sono realmente colpito dalle somiglianze della sua storia con la vostra... Lasciò quella scuola per divenire istitutrice, e anche qui i vostri destini sono analoghi; si dedicò all’educazione della pupilla di un certo signor Rochester. Signor Rivers!, lo interruppi. Posso immaginare quello che provate, disse, ma dominatevi ancora un poco: ho quasi finito; ascoltatemi fino in fondo.
Non so nulla del carattere del signor Rochester, se non che offrì un onorevole matrimonio a questa giovinetta e che, proprio davanti all’altare, lei venne a sapere che il suo promesso aveva una moglie ancora viva, ma pazza.
Sulla condotta e i propositi di lui in seguito a questi fatti si possono solo fare delle ipotesi; ma quando avvenne qualche cosa che rendeva necessaria la ricerca dell’istitutrice, si scoprì che era partita... nessuno sapeva dire quando, come o per dove. Aveva lasciato Thornfield Hall di notte; ogni ricerca era stata vana: il paese era stato perlustrato in lungo e in largo, ma non si poté trovare alcuna traccia o notizia di lei.
Tuttavia è divenuto seriamente urgente il rintracciarla: sono stati messi avvisi su tutti giornali; io stesso ho ricevuto una lettera da un certo signor Briggs, procuratore, nella quale mi comunicava tutti i particolari che vi ho dato.
Non è una strana storia?.
Ditemi solo questo, risposi, e poiché sapete tante cose, certamente potrete dirmelo...
che ne è del signor Rochester?
Come sta?
Dov’è? Che cosa fa? Sta bene?.
Non so nulla riguardo al signor Rochester: la lettera ne fa menzione solo per riferire il tentativo fraudolento e illegale di cui vi ho parlato.
Dovreste piuttosto domandarmi il nome dell’istitutrice e perché la sua presenza è necessaria.
Dunque nessuno è andato a Thornfield Hall?
Nessuno ha visto il signor Rochester?.
Suppongo di no.
Ma gli hanno scritto?.
Naturalmente.
E che cosa ha detto? Chi ha la sua lettera?.
Il signor Briggs dichiara che la risposta alle sue richieste non era del signor Rochester ma di una signora che si firmava Alice Fairfax.
Mi sentii agghiacciata e sgomenta: dunque i miei peggiori timori erano probabilmente veri: tutto faceva supporre che egli avesse lasciato l’Inghilterra per precipitarsi, disperato e incurante, in qualcuno dei suoi soliti rifugi nel continente.
E quale droga per la sua pena...
quale sollievo per la sua passione... aveva trovato là? Non osavo rispondere. Oh mio povero padrone... un giorno quasi mio marito...
che avevo tante volte chiamato il mio caro Edward!.
Deve essere un poco di buono, osservò il signor Rivers. Voi non lo conoscete...
Non pronunciate giudizi su di lui, dissi con calore.
Benissimo, rispose calmo, in realtà ho altre cose per la testa che occuparmi di lui: devo finire la mia storia.
Poiché non volete chiedermi il nome dell’istitutrice, dovrò dirvelo io.
State ferma! L’ho qui...
Dà sempre una maggiore soddisfazione vedere scritti i dati importanti, ben messi in nero su bianco.
E il portafogli fu ancora estratto deliberatamente, aperto, frugato; da uno dei suoi scomparti fu estratta una strisciolina di carta spiegazzata, strappata in fretta da un foglio; riconobbi dalla qualità della carta e da certe macchie di azzurro, rosso lacca e rosso cupo il margine tolto alla velina che proteggeva il ritratto.
Si alzò e me lo tenne vicino agli occhi: lessi, scritte in inchiostro di china, e da me evidentemente in un momento di distrazione, le parole Jane Eyre...
Briggs mi ha scritto di una Jane Eyre, disse, gli avvisi sui giornali chiedevano di una Jane Eyre: io conoscevo una Jane Elliott...
Confesso che avevo dei sospetti, ma solo ieri nel pomeriggio essi divennero certezza. Riconoscete il vostro nome e rinunciate allo pseudonimo?.
Sì... sì; ma dov’è il signor Briggs?
Lui, forse, conosce del signor Rochester qualche cosa più di voi.
Briggs è a Londra.
Dubito che abbia altre notizie del signor Rochester; non era il signor Rochester quello che lo interessava.
Frattanto dimenticate l’essenziale per andar dietro a inezie: non mi chiedete perché il signor Briggs vi sta cercando...
perché ha bisogno di voi. Ebbene, che vuole da me?.
Semplicemente dirvi che vostro zio, il signor Eyre di Madera, è morto; che vi ha lasciato ogni suo avere e che adesso siete ricca...
soltanto questo... niente altro. Io!... ricca?. Sì, voi, ricca...
una vera e propria ereditiera.
Seguì un silenzio.
Naturalmente dovrete dimostrare la vostra identità, riprese St. John dopo un po’: una cosa che non vi presenterà difficoltà; poi potrete entrare in immediato possesso dell’eredità.
Il vostro patrimonio è investito in titoli inglesi; Briggs ha il testamento e i documenti necessari.
Ed ecco alzata una nuova carta! È una bella cosa, lettore, passare in un attimo dalla povertà alla ricchezza...
una cosa bellissima; ma non è un fatto che si possa capire, e di conseguenza godere, tutto a un tratto.
E poi vi sono nella vita altre vicende più intense ed esaltanti: questo era qualche cosa di materiale, una faccenda pratica, priva di qualsiasi ideale: tutte le idee che vi si collegavano erano materiali e modeste, e così pure le sue manifestazioni. Non si salta, non si esulta, non si grida evviva perché ci è toccata una grande ricchezza; cominciamo subito a considerare le responsabilità, a pensare agli affari; sulla base di una reale soddisfazione sorgono preoccupazioni gravi; ed ecco che ci tratteniamo, e meditiamo con serietà sulla nostra fortuna.
Inoltre le parole eredità, lascito vanno a fianco a fianco con i termini morte e funerale. Mi era stata annunciata la morte di mio zio...
il mio unico parente; fin da quando avevo saputo della sua esistenza, avevo accarezzato la speranza di conoscerlo un giorno: adesso non potevo più farlo.
E poi questo denaro arrivava a me sola: non a me e a una famiglia in gioia, ma alla mia isolata persona.
Certo era un grande dono; e l’indipendenza era una cosa meravigliosa... sì, sentivo che quel pensiero mi apriva il cuore.
Alzate la testa, finalmente, disse il signor Rivers.
Pensavo che Medusa vi avesse fissato trasformandovi in pietra.
Forse adesso vorrete sapere quanto vi spetta.
Quanto mi spetta?. Oh, una bagatella! Non vale la pena di parlarne...
mi sembra che parlino di ventimila sterline...
Ma che succede?. Ventimila sterline?. Era una nuova mazzata...
io facevo conto su quattro o cinquemila sterline.
Questa notizia mi tolse letteralmente il respiro per un attimo: il signor St. John, che non avevo mai visto ridere, scoppiò adesso in una risata.
Be’, disse, se aveste commesso un omicidio e io vi avessi detto che il delitto è stato scoperto, non sembrereste più atterrita.
È una grossa somma...
non pensate che vi sia un errore?. Assolutamente nessun errore. Forse avete letto male la cifra... si tratterà di duemila sterline.
È scritta in lettere, non in cifre...
ventimila.
Di nuovo mi sentii come un individuo di normali capacità digestive seduto a fare onore, da solo, a una tavola imbandita per cento.
Il signor Rivers si alzò e si rimise il mantello.
Se non fosse una notte così paurosa, disse, vi manderei Hannah a tenervi compagnia: mi sembrate così desolatamente infelice di restar sola.
Ma Hannah, povera donna, non può scavalcare i cumuli di neve come me: non ha le gambe abbastanza lunghe: devo quindi lasciarvi ai vostri crucci.
Buona notte.
Stava alzando il saliscendi: un improvviso pensiero mi passò per la mente.
Fermatevi un attimo, gridai.
Ebbene?.
Vorrei proprio sapere perché il signor Briggs ha scritto a voi per quello che riguardava me; come poteva sapere, o come poteva immaginare che voi, vivendo in un luogo così fuori mano, foste in grado di aiutarlo a scoprirmi?.
Oh, io sono un pastore, rispose, e spesso ci si rivolge al clero in questi casi singolari.
Il saliscendi scricchiolò ancora.
No; questo non mi convince!, esclamai: e in realtà in quella risposta affrettata e approssimativa v’era qualche cosa che, invece di soddisfare, accendeva più che mai la mia curiosità.
È una faccenda molto strana, aggiunsi, voglio saperne di più.
Un’altra volta.
No; stasera!...
stasera!..., e, poiché si avviava verso la porta, mi posi fra questa e lui.
Sembrava alquanto imbarazzato.
Non ve ne andrete certamente finché non mi avrete detto tutto, dichiarai.
Preferirei non dirlo in questo momento.
Lo direte!... dovete farlo!.
Preferirei che foste informata da Diana o da Mary.
Naturalmente queste obiezioni portarono al massimo la mia ansia di sapere: doveva essere soddisfatta e senza indugio, e glielo dissi.
Vi ho già detto che sono un uomo ostinato, mi rispose, difficile da persuadere.
E io sono una donna ostinata... impossibile da mettere da parte. E poi, continuò, sono freddo: incapace di entusiasmi.
Io invece sono calda, e il fuoco scioglie il ghiaccio.
La fiamma di questa stanza ha fatto sciogliere la neve del vostro mantello: ecco che è caduta sul pavimento rendendolo come una strada battuta.
Se volete sperare di essere perdonato, signor Rivers, del grave delitto e dell’enorme indelicatezza di avere insudiciato a questo modo la mia cucina tirata a lucido, ditemi quello che voglio sapere.
Ebbene, disse, mi arrendo: se non alle vostre smanie alla vostra tenacia: la goccia scava la pietra.
E poi, adesso o più tardi, un giorno dovrete saperlo.
Vi chiamate Jane Eyre, no?. Naturalmente: questo è scontato.
Non vi siete per caso accorta che io sono un vostro omonimo?... che mi chiamo St. John Eyre Rivers?. No certo!
Adesso ricordo di aver visto la lettera maiuscola tra le vostre iniziali scritte sui libri che mi avete prestato in varie occasioni; ma non ho mai chiesto quale nome indicasse.
E allora? Certamente....
Mi interruppi: non riuscivo ad ammettere, e tanto meno a esprimere il pensiero che mi aveva attraversato la mente... che si era impadronito di me... che, in un attimo, si delineò come possibile, valido e consistente.
Le circostanze si collegavano fra loro, si incastravano l’una nell’altra, si susseguivano in ordine; la catena che fin allora era rimasta un informe mucchio di maglie, si snodava con chiarezza...
ogni anello era al suo posto, in connessione continua.
Seppi per istinto la realtà delle cose prima che St. John dicesse un’altra parola; ma non posso pretendere che il lettore abbia lo stesso intuito, e devo dunque ripetere la sua spiegazione.
Il cognome di mia madre era Eyre; lei aveva due fratelli: uno, ecclesiastico, che sposò la signorina Jane Reed di Gateshead; l’altro, John Eyre, gentiluomo e mercante, morto a Funchal, in Madera.
Il signor Briggs, procuratore del signor Eyre, ci scrisse lo scorso agosto per informarci della morte di nostro zio e per dirci che egli aveva lasciato ogni suo avere alla figlia orfana del pastore suo fratello, trascurando noi a causa di una lite, mai perdonata, fra lui e mio padre.
Ci scrisse di nuovo poche settimane fa, per farci sapere che l’erede era scomparsa e chiedendoci se sapevamo qualche cosa di lei.
Un nome tracciato per caso su di una striscia di carta mi ha permesso di trovarla.
Sapete il resto.
Di nuovo cercò di andarsene, ma io mi addossai alla porta.
Lasciatemi parlare, dissi; lasciatemi riprendere il fiato e riflettere. Feci una pausa... lui mi stava davanti, col cappello in mano, molto tranquillo. Ripresi: Vostra madre era la sorella di mio padre?.
Sì.
Dunque mia zia?.
Assentì.
Mio zio John era il vostro zio John?
Voi, Diana e Mary siete figli di sua sorella come io sono figlia di suo fratello?.
Innegabilmente.
Voi tre, dunque, siete miei cugini; metà del nostro sangue, da una parte e dall’altra, ha la stessa origine?.
Siamo cugini, sì.
Lo guardai. A quanto sembrava avevo trovato un fratello: uno di cui potevo essere orgogliosa...
uno che potevo amare; e due sorelle, di tali virtù che, quando le avevo conosciute come semplici estranee, mi avevano ispirato affetto e ammirazione sinceri.
Le due donne che, mentre me ne stavo inginocchiata sulla terra umida e spiando attraverso le inferriate della bassa finestra della cucina di Moor House, avevo osservato con un misto di interesse e di amara disperazione, erano mie cugine; e il giovane e severo gentiluomo, che mi aveva trovato quasi morente sulla soglia, era del mio stesso sangue.
Che meravigliosa scoperta per un’infelice sola al mondo! Questa sì che era ricchezza!... ricchezza per il cuore!... una miniera di puri e dolci affetti.
Era una vera benedizione, luminosa, vivida, consolante...
non come il gravoso peso dell’oro: dono ricco e bene accetto a suo modo, ma preoccupante per le responsabilità che portava con sé.
Battei le mani in un moto di gioia...
il cuore mi batteva rapido, mentre avevo brividi.
Oh, sono felice!...
sono felice!, esclamai. St. John sorrise.
Non vi ho già detto che trascurate l’essenziale per andar dietro a delle inezie?, domandò.
Siete rimasta seria quando vi ho annunciato che avevate ereditato una fortuna; e adesso vi eccitate per una cosa di poco conto.
Come potete dir questo?
Sarà di poco conto per voi; voi avete due sorelle e poco vi importa di una cugina; ma io non ho nessuno; e adesso tre parenti o due, se voi non volete entrar nel conto sono nati nel mio mondo già adulto.
Lo ripeto: sono felice!.
Mi misi a camminare in fretta per la stanza: mi fermai, oppressa dai pensieri che sorgevano in me più in fretta di quanto potessi riceverli, capirli, ordinarli...
pensieri di tutto ciò che poteva, voleva e doveva essere fatto al più presto.
Guardai la parete bianca: sembrava un cielo denso di stelle sorgenti... ognuna faceva risplendere per me un progetto o una gioia.
Coloro che mi avevano salvato la vita, coloro che finora avevo potuto soltanto amare, sarebbero stati beneficati da me.
Erano costretti a un giogo... e io avrei potuto liberarli; erano dispersi... e io avrei potuto riunirli; l’indipendenza e la ricchezza che erano toccate a me avrebbero potuto essere anche loro. Non eravamo forse in quattro? Ventimila sterline equamente divise sarebbero state cinquemila per ciascuno... bastavano e ce n’era d’avanzo: sarebbe stata fatta giustizia... sarebbe stata assicurata la felicità di tutti noi.
Adesso la ricchezza non mi pesava più: adesso non era più una semplice eredità di denaro...
era un lascito di vita, di speranza e di gioia.
Non so che aspetto avessi mentre queste idee mi si affollavano in testa; ma presto mi accorsi che il signor Rivers mi aveva avvicinato una sedia e cercava con gentilezza di farmici sedere esortandomi a star calma.
Io non volli che mi credesse in un momento di debolezza o di confusione, allontanai la sua mano e ripresi a camminare.
Scrivete domani a Diana e a Mary, dissi, e avvertitele di tornare subito a casa.
Diana diceva che si sarebbero considerate ricche con mille sterline, quindi con cinquemila si troveranno benissimo.
Ditemi dove posso trovare un bicchier d’acqua per voi, rispose St. John; dovete proprio cercare di calmarvi.
Sciocchezze!
E su di voi l’eredità che effetto fa?
Riuscirà a trattenervi in Inghilterra, a convincervi a sposare la signorina Oliver e a sistemarvi come un comune mortale?.
Vaneggiate: avete la testa confusa.
Vi ho dato la notizia troppo bruscamente, vi ha eccitata e adesso non riuscite più a controllarvi.
Signor Rivers!
Mi fate davvero perdere la pazienza: sono in possesso di tutte le mie facoltà; siete voi che non capite, o piuttosto che fate finta di non capire.
Forse, se vi spiegherete un po’ di più, vi capirò meglio.
Spiegarmi!
Che cosa c’è da spiegare?
Sarà chiaro anche per voi che ventimila sterline, la somma in questione, divise in parti eguali tra il nipote e le nipoti di nostro zio, daranno cinquemila sterline a testa.
Quello che chiedo è che scriviate alle vostre sorelle per informarle della fortuna che è capitata loro.
Che è capitata a voi, volete dire.
Vi ho già detto come considero la cosa: non posso considerarla altrimenti.
Non sono così egoista, ciecamente ingiusta, diabolicamente ingrata.
Inoltre ho deciso di avere una casa e dei parenti.
Io amo Moor House e voglio vivere a Moor House; voglio bene a Diana e Mary e voglio esser vicina a loro per tutta la vita.
Avere cinquemila sterline è una cosa che mi piace e che mi è utile; con ventimila mi sentirei angustiata e oppressa; e per di più non potrei mai averle secondo giustizia anche se mi spetterebbero secondo la legge.
Io vi cedo, dunque, quello che è assolutamente superfluo per me.
Non fate opposizioni né discussioni su questo punto; mettiamoci d’accordo e prendiamo subito una decisione.
Sarebbe agire di primo impulso; riflettete per qualche giorno, prima di prendere una decisione.
Oh!
se tutti i vostri dubbi riguardano la mia sincerità, sono tranquilla: non vedete la giustizia di questa soluzione?.
Posso vedervi una certa giustizia; ma è contraria a ogni consuetudine.
Inoltre l’intera sostanza vi appartiene di diritto: mio zio l’ha guadagnata col suo lavoro; era libero di lasciarla a chi voleva e l’ha lasciata a voi.
Dopo tutto la giustizia vi permette di tenervela: potete in piena coscienza considerarla assolutamente vostra. Per me, dissi io, è una questione di sentimento quanto di coscienza: e io devo considerare i miei sentimenti; molto raramente ho avuto la possibilità di farlo. Se anche discuteste, faceste obiezioni e mi annoiaste per un anno intero, non potrei rinunciare al delizioso piacere...
di ripagarvi in parte di tutto quello che vi devo e di procurarmi degli amici per tutta la vita.
Pensate così adesso, ribatté St. John, perché non sapete che cosa significhi la ricchezza e, di conseguenza, la possibilità di goderne; non potete farvi un’idea dell’importanza che ventimila sterline vi darebbero; del posto che vi permetterebbero di occupare nella società; delle prospettive che potrebbero aprirvi: non potete....
E voi, lo interruppi, non potete assolutamente immaginare quanto desideri avere un fratello e delle sorelle.
Non ho mai avuto una casa, non ho mai avuto fratelli e sorelle; adesso devo e voglio averli: non vi ripugna accettarmi e riconoscermi, non è vero?.
Jane, io sarò tuo fratello...
le mie sorelle saranno le tue sorelle... senza richiedere questo sacrificio dei tuoi giusti diritti.
Fratello? Sì, alla distanza di mille leghe! Sorelle?
Sì, a servizio di estranei! Io ricca...
rimpinzata di un oro che non ho né guadagnato né meritato!
E voi senza un soldo!
Bella eguaglianza e fraternità!
Che stretta unione!
Che intimo affetto!.
Ma Jane, le tue aspirazioni a legami familiari e a una felicità domestica possono essere attuate altrimenti che con i modi che consideri: puoi sposarti.
Ancora sciocchezze!
Sposarmi!
Non ho bisogno di sposarmi e non mi sposerò mai.
Questo è dir troppo: affermazioni così arrischiate sono prova dell’eccitazione in cui ti trovi. Non è dir troppo: so quello che sento e so come le mie tendenze siano avverse alla semplice idea di matrimonio. Nessuno mi prenderebbe per amore; e non voglio esser considerata come un semplice affare. Non ho bisogno di un estraneo...
senza comunione di sentimenti, lontano e diverso da me; cerco persone affini: coloro con cui ho piena armonia di affetti.
Dimmi ancora che sarai mio fratello: quando hai pronunciato queste parole mi sono sentita soddisfatta e felice; ripetile se puoi, ripetile sinceramente.
Posso farlo.
So di avere sempre amato le mie sorelle; so su che cosa è fondato il mio affetto per loro: il rispetto per i loro meriti e l’ammirazione per le loro doti.
Anche tu hai dei principi e sei intelligente: i tuoi gusti e le tue abitudini somigliano a quelli di Diana e di Mary; la tua presenza mi è sempre cara; ho già trovato molte volte un salutare sollievo nella tua conversazione.
Sento di poter facilmente e naturalmente trovare per te un posto nel mio cuore come la mia terza e più giovane sorella.
Grazie: questo mi basta per stasera.
Adesso è meglio che te ne vada; perché se resti ancora potresti nuovamente irritarmi con qualche scrupolo fuori luogo.
E la scuola, signorina Eyre?
Suppongo che adesso dovremo chiuderla.
No.
Manterrò il mio posto di maestra finché non avrai trovato da sostituirmi. Ebbe un sorriso di approvazione; ci stringemmo la mano ed egli prese congedo. Non ho bisogno di raccontare le lotte che dovetti affrontare in seguito, gli argomenti di cui mi valsi per ottenere che l’eredità fosse suddivisa come volevo.
Fu una fatica molto dura; ma, poiché ero assolutamente decisa...
poiché i miei cugini si resero infine conto che mi ero irrevocabilmente proposta di fare una giusta ripartizione della proprietà...
poiché in cuor loro dovevano aver sentito la giustizia della mia intenzione e dovevano essere inoltre intimamente consapevoli che, al mio posto, avrebbero fatto esattamente la stessa cosa...
finirono con l’acconsentire a sottoporre la questione a un arbitrato. I giudici scelti furono il signor Oliver e un abile legale: entrambi accettarono il mio punto di vista e io l’ebbi vinta.
I documenti della cessione furono esibiti: St. John, Diana, Mary e io entrammo in possesso ognuno della propria parte.
CAPITOLO XXXIV Quando tutto fu sistemato Natale era ormai vicino: si avvicinava il periodo delle vacanze.
Chiusi la scuola di Morton, preoccupandomi che il distacco non fosse senza affetto da parte mia.
La buona fortuna apre insieme le mani e i cuori in modo meraviglioso; e dare qualche cosa quando abbiamo molto ricevuto è solo permettere uno sfogo a un inconsueto fervore di sentimenti.
Da tempo mi ero accorta con piacere che molte delle mie rustiche allieve mi volevano bene, e questo venne confermato al momento della separazione: mi manifestarono il loro affetto sinceramente e con calore.
Con profonda commozione mi accorsi che occupavo realmente un posto nei loro semplici cuori: promisi che non sarei stata una sola settimana senza venire a fare una visita e a tenere un’ora di lezione nella loro scuola.
Il signor Rivers giunse mentre, dopo essermi vista sfilare dinanzi le classi, che ora comprendevano sessanta ragazze, e aver chiuso la porta, indugiavo, con la chiave in mano, a scambiar gli ultimi saluti con una mezza dozzina delle mie allieve: ragazze brave, rispettabili, modeste e bene istruite come si possono trovare fra i contadini inglesi.
E questo non è dir poco perché, dopo tutto, i contadini inglesi sono i più istruiti, i più educati e i più dignitosi in tutta Europa: dopo di allora ho conosciuto paysannes e Bäuerinnen71 e le migliori di loro mi apparvero ignoranti, rozze e stolte a confronto delle mie ragazze di Morton.
Credi di avere avuto la tua ricompensa per un anno di insegnamento?, mi domandò il signor Rivers quando esse se ne furono andate.
Non ti soddisfa l’avere fatto effettivamente qualche cosa di buono nel tuo tempo e nella tua generazione?.
Senza dubbio.
E hai lavorato solo per pochi mesi!
Non sarebbe bene spesa un’intera vita dedicata al compito di migliorare il prossimo?.
Sì, dissi, ma non potrei andare avanti così per sempre; ho bisogno di sfruttare anche le mie doti non meno che di coltivare quelle degli altri.
E adesso devo goderne; non devo pensare alla scuola: sono libera e pronta per una completa vacanza.
Assunse un’aria severa.
Che c’è?
Che cos’è questa ansia improvvisa?
Che intenzioni hai?.
Darmi da fare: il più possibile.
E per prima cosa devo pregarti di lasciar libera Hannah e cercarti qualcun altro che badi a te.
Hai bisogno di lei?.
Sì, perché venga con me a Moor House.
Diana e Mary saranno a casa fra una settimana, e voglio che tutto sia in ordine per il loro arrivo.
Capisco.
Credevo che volessi volar via, fare qualche viaggio.
Meglio così: Hannah verrà con te.
Allora dille di esser pronta per domani; ed ecco la chiave della scuola: domattina ti darò quella della casetta.
La prese.
Me la consegni molto allegramente, disse; non capisco proprio questa tua levità di cuore, che cosa pensi di fare?
Che cosa hai in mente? Quali ambizioni hai adesso per la tua vita?.
La mia prima meta sarà quella di strigliare a fondo di strigliare a fondo Moor House dalla soffitta alla cantina; la seconda di strofinarla con cera, olio e un numero indefinito di stracci fino a farla nuovamente brillare; la terza di sistemare ogni sedia, tavolo, letto o tappeto con matematica precisione; dopo di che ti manderò sull’orlo della rovina con acquisti di carbone e torba per tenere acceso un bel fuoco in ogni stanza; e infine i due giorni precedenti l’arrivo delle tue sorelle saranno dedicati da Hannah e da me a sbattere uova, scegliere uvette, grattugiare spezie, preparare torte natalizie, tritare ripieni di tartine e celebrare altri riti culinari di cui le parole non possono dare alcuna idea adeguata a un profano come te.
Insomma, il mio proposito è di metter tutto in ordine in modo assolutamente perfetto prima di giovedì prossimo, per accogliere Diana e Mary; e la mia ambizione è di dar loro un magnifico benvenuto quando arriveranno.
St. John sorrise impercettibilmente; ma non era soddisfatto.
Tutto questo va bene per il momento, disse, ma, seriamente, confido che quando questa vampata di entusiasmo sarà finita, guarderai un po’ più su dei piaceri casalinghi e delle gioie domestiche.
Sono le cose più belle del mondo, lo interruppi.
No, Jane, no; questo mondo non è un panorama di delizie: non cercare di renderlo tale; e nemmeno un panorama di ozi: sta’ attenta a non impigrirti.
Al contrario, voglio sfaccendare.
Jane, ti scuso per ora: ti concedo due mesi per godere fino in fondo della tua nuova condizione e per crogiolarti nelle delizie di questa parentela appena scoperta; ma poi voglio sperare che comincerai a guardare oltre Moor House e Morton, e la compagnia delle sorelle, e l’egoistica pace, e gli agi materiali della ricchezza.
Voglio sperare che ti si presenteranno allora nuovi problemi.
Lo guardai meravigliata.
St. John, dissi, penso che sia quasi una malignità da parte tua parlarmi così.
Io mi preparo a esser felice come una regina e tu cerchi di trascinarmi nell’inquietudine!
A che scopo?.
Allo scopo di indurti a trarre profitto dall’intelligenza che Dio ti ha data perché ne facessi buon uso; e di cui Egli certamente ti chiederà conto un giorno.
Jane, io ti sorveglierò da vicino e con estrema sollecitudine... te ne avverto.
E frenerò l’eccessivo zelo con il quale ti abbandoni ai comuni piaceri domestici.
Non cedere così ostinatamente ai legami della carne; serba la tua tenacia e le tue energie per una causa più nobile; guardati dal disperderli su oggetti volgari e passeggeri.
Mi ascolti, Jane?.
Sì; come se parlassi in greco.
Sento di avere tutte le ragioni per essere felice, e voglio essere felice.
Arrivederci.
Felice, a Moor House, lo fui veramente, e lavorai di lena; e così pure Hannah: era incantata di vedere quanto potessi essere allegra pur in mezzo al caos di una casa sottosopra...
come potessi strofinare, spolverare, lucidare e cucinare. E in realtà, dopo un paio di giorni della peggior confusione, fu per noi una gioia riportare a poco a poco l’ordine nel caos che avevamo noi stesse creato. In precedenza avevo fatto un viaggio a S...
per acquistare nuovi mobili: le mie cugine mi avevano dato carte blanche per tutti i cambiamenti che volevo, ed era stata messa da parte una certa somma per questo.
Il salotto di tutti i giorni e le stanze da letto li lasciai in sostanza come erano: sapevo che Diana e Mary sarebbero state più contente nel ritrovare i loro vecchi affezionati mobili casalinghi, tavole, sedie e letti, piuttosto che vedersi dinanzi delle modernità.
Tuttavia qualche novità era necessaria per dare al loro ritorno quel senso di sorpresa con cui volevo caratterizzarlo.
Bei tappeti e tende di tinta scura; antichi soprammobili di porcellana e di bronzo, accuratamente scelti; nuovi rivestimenti, specchi e armadietti per i tavoli da toeletta, risposero allo scopo: risultavano nuovi senza essere vistosi.
Un salotto e una stanza da letto di riguardo invece li rinnovai completamente: rivestii le pareti con vecchio mogano e tappezzerie scarlatte: misi una guida di canapa nel corridoio e passatoie sulle scale.
Quando tutto fu finito l’interno di Moor House risultò semplice e modesto, ma estremamente confortevole, ancor più in quanto fuori la stagione invernale rendeva la brughiera tetra, desolata e solitaria.
Giunse infine quel giovedì tanto atteso.
Diana e Mary dovevano arrivare verso sera, e prima dell’imbrunire furono accesi i caminetti al piano terreno e al primo piano; la cucina si presentava in perfetto ordine; Hannah e io eravamo vestite e tutto era pronto.
St. John arrivò per primo.
Lo avevo pregato di tenersi lontano dalla casa finché tutto non fosse sistemato, e in verità la sola idea di tutto quel trambusto, squallido e volgare, in casa sua, era bastata a spaventarlo.
Mi trovò in cucina, intenta a sorvegliare certi pasticcini per il tè, che stavano cuocendo nel forno.
Avvicinandosi al focolare, mi domandò se mi ero finalmente saziata di lavori donneschi. Risposi invitandolo ad accompagnarmi a dare un’occhiata al risultato delle mie fatiche. Con qualche difficoltà riuscii a fargli fare il giro della casa.
Guardò appena attraverso le porte che aprivo; e dopo aver girovagato di sopra e di sotto, ammise che dovevo avere lavorato e faticato parecchio se ero riuscita a far cambiamenti di tanto rilievo in così breve tempo: ma non disse una parola di approvazione per i miglioramenti della sua casa.
Questo silenzio mi avvilì.
Pensai che forse i cambiamenti avevano offeso vecchi e cari ricordi. Gli chiesi se fosse così, in un tono certo mortificato.
Niente affatto; al contrario aveva notato come ogni ricordo era stato scrupolosamente rispettato: ma temeva che non ne fosse valsa la pena. Quanti minuti, a esempio, avevo impiegato per studiare la sistemazione della stanza in cui si trovava?... A proposito, dove avevo messo il tal libro?. Gli mostrai il volume sullo scaffale: lo prese e, ritirandosi nel suo solito rifugio nel vano della finestra, si mise a leggere. Lettore, tutto ciò non mi piacque.
St. John era un uomo buono; ma cominciavo a capire che aveva detto la verità su se stesso quando si era definito insensibile e freddo.
Quel che nella vita è dolce e umano non aveva alcuna attrattiva per lui... le gioie tranquille alcun fascino. Viveva letteralmente per aspirare...
al buono e al grande, certo; ma tuttavia non aveva pace né permetteva che ne avessero coloro che gli stavano attorno.
Lo osservavo mentre si concentrava nello studio: la sua fronte altera, ferma e pallida come marmo... i suoi bei lineamenti...
mi resi conto all’improvviso che non sarebbe mai stato un buon marito: che sarebbe stata una dura prova essere sua moglie. Capii di colpo la natura del suo amore per la signorina Oliver; convenni con lui che era solo un amore dei sensi.
Mi resi conto di quanto doveva disprezzarsi per la febbre che quell’amore gli metteva nelle vene; di quanto doveva desiderare di soffocarla e distruggerla; di quanto doveva diffidare che questo genere d’amore potesse fare la sua felicità e quella di lei.
Vidi che egli era fatto di quella pasta con cui la natura foggia i suoi eroi cristiani o pagani i suoi legislatori, i suoi governanti, i suoi conquistatori: un solido pilastro su cui potevano riposare grandi interessi; ma, presso un focolare domestico, non altro che una colonna fredda e ingombrante, triste e fuori posto.
Questo salotto non è il suo ambiente, pensai; la catena dell’Himalaia, le foreste africane, perfino le coste paludose e malariche della Guinea gli si adatterebbero meglio.
Fa bene a sfuggire la calma della vita domestica: non è il suo elemento; qui le sue doti ristagnano...
non possono svilupparsi né manifestarsi proficuamente. In occasioni di lotte e di pericoli... quando è messo alla prova il coraggio, si esercitano le energie e si richiede forza... egli riuscirà a parlare e ad agire come capo e superiore. Ma davanti a un focolare, un semplice fanciullo si troverà avvantaggiato su di lui. Ha avuto ragione a scegliere la carriera del missionario...
adesso lo capisco.
Arrivano!
arrivano!, gridò Hannah spalancando la porta del salotto.
In quello stesso momento il vecchio Carlo abbaiò festoso.
Corsi fuori.
Era ormai notte; ma si udiva un rumore di ruote.
Hannah accese subito una lanterna.
La vettura si era fermata al cancelletto; il conducente aprì lo sportello: ne uscì prima una figura ben nota, poi un’altra.
In un attimo mi trovai sotto i loro cappelli, a contatto, dapprima, con la morbida guancia di Mary, poi con i fluenti riccioli di Diana.
Ridendo baciarono prima me e poi Hannah: accarezzarono Carlo che era fuori di sé per la gioia: si affrettarono a chiedere se tutto andava bene; e, rassicurate su questo, entrarono svelte in casa.
Erano indolenzite per la lunga e sobbalzante scarrozzata da Whitcross, e intirizzite dalla gelata aria notturna; ma la dolce espressione dei loro volti si distese davanti all’allegro fuoco.
Mentre il vetturino e Hannah portavano dentro i bauli, esse chiesero di St. John. In quello stesso momento egli uscì dal salotto e si fece avanti.
Entrambe gli gettarono a un tempo le braccia al collo.
Egli le baciò imperturbabile, pronunciò a bassa voce qualche parola di benvenuto, si fermò un po’ a parlare, e poi, con la scusa che presto lo avrebbero raggiunto in salotto, si ritirò là come in un rifugio.
Avevo acceso le candele per salire di sopra, ma Diana doveva prima dare qualche ordine circa la sistemazione, per quella notte, del cocchiere; fatto questo, entrambe mi seguirono.
Furono molto contente delle novità e dell’arredamento delle loro camere: approvarono con entusiasmo le nuove tappezzerie, i tappeti, i vasi di porcellana dalle intense tinte.
Fui contenta di sentire che le mie iniziative avevano incontrato pienamente il loro gusto e che quanto avevo fatto aggiungeva un piacere in più al loro felice ritorno a casa.
Quella sera fu molto serena.
Le mie cugine non finivano più di raccontare e far commenti, tanto che la loro loquacità fece dimenticare i silenzi di St. John: egli era sinceramente contento di vedere le sorelle; ma non poteva partecipare al loro entusiasmo e alle manifestazioni di gioia.
Il fatto del giorno ossia il ritorno di Diana e Mary lo rallegrava; ma tutto ciò che accompagnava questo evento, il cicaleccio, l’eccitata allegria dell’accoglienza, lo infastidiva: mi accorsi che desiderava la calma del giorno dopo.
Nel bel mezzo di quella serata di festa, circa un’ora dopo il tè, si udì battere alla porta.
Hannah entrò annunciando che era arrivato un povero ragazzo a quell’ora impossibile per pregare il signor Rivers di andare ad assistere sua madre, che stava morendo.
Dove abita, Hannah?.
Oltre Whitcross Brow, quasi a quattro miglia da qui: brughiere e paludi per tutta la strada.
Digli che vado.
Signore, fareste proprio meglio a non andare.
Al buio, è la peggior strada che ci sia: sulla palude non c’è nemmeno un sentiero.
E poi è una notte così orrenda: tira un vento pungente da non averne idea.
Sarebbe meglio, signore, dirgli che andrete domattina.
Ma lui era già nel corridoio e si metteva il mantello; se ne andò senza fare obiezioni e senza dir parola.
Erano le nove: tornò solo a mezzanotte.
Era esausto, ma appariva più disteso di quando era partito.
Aveva compiuto un dovere, si era sottoposto a una fatica; aveva la sensazione di aver agito e di essersi sacrificato, ed era più in pace con se stesso.
Temo che tutta la settimana seguente abbia messo alla prova la sua pazienza.
Era la settimana di Natale: non ci occupammo di niente di preciso e la dedicammo a una specie di allegra baldoria domestica.
L’aria della brughiera, la libertà casalinga, l’inizio di una nuova prosperità agirono su Diana e Mary come un elisir vivificante: erano allegre dalla mattina al pomeriggio e dal pomeriggio alla sera.
Non facevano che parlare; e i loro discorsi, pieni di spirito, di forza, di originalità, avevano un tale fascino su di me, che preferivo ascoltarli e prendervi parte che fare qualsiasi altra cosa.
St. John non disapprovava la nostra vivacità, ma la sfuggiva: raramente era in casa; la sua parrocchia era vasta, la popolazione sparsa, ed egli era occupato tutto il giorno nel visitare i poveri e i malati nei vari distretti.
Un mattino, a colazione, Diana, dopo essere rimasta per alcuni minuti sovrappensiero, gli domandò se i suoi progetti erano ancora immutati.
Immutati e immutabili, fu la risposta.
Ed egli allora ci informò che la sua partenza dall’Inghilterra era definitivamente stabilita per l’anno prossimo.
E Rosamond Oliver?, si lasciò sfuggire Mary.
Sembrava che le parole le fossero involontariamente uscite dalle labbra: non appena le ebbe pronunciate, infatti, fece un gesto come se volesse ritirarle.
St. John teneva un libro in mano aveva infatti la poco amabile abitudine di leggere mangiando –, chiuse il libro e alzò lo sguardo.
Rosamond Oliver, disse, sta per sposare il signor Granby, una delle persone più stimabili e meglio imparentate di S..., nipote ed erede di Sir Frederic Granby: ho avuto la notizia ieri da suo padre.
Le sorelle si guardarono e guardarono me; tutte e tre guardammo lui: aveva la limpida freddezza del vetro.
Il matrimonio deve essere stato combinato in fretta, disse Diana; non possono essersi conosciuti da molto tempo. Solo due mesi: si sono incontrati in ottobre a S..., al ballo della contea. Ma quando non ci sono ostacoli a una unione, come nel caso presente, in cui il matrimonio è desiderabile sotto ogni punto di vista, non è necessario andar per le lunghe.
Si sposeranno appena S... Place, che Sir Frederic ha loro regalato, sarà sistemata per accoglierli.
La prima volta che mi trovai sola con St. John, dopo questa notizia, fui tentata di chiedergli se questo fatto lo aveva turbato; ma egli sembrava così poco bisognoso di solidarietà, che, lungi dall’arrischiarmi a offrirgliene ancora, provai una certa vergogna al ricordo di avere già osato farlo una volta.
Inoltre non ero più abituata a parlargli; il suo riserbo era di nuovo divenuto di ghiaccio, e la mia franchezza si raggelava al contatto.
Non aveva mantenuto la sua promessa di trattarmi come una sorella: faceva continuamente piccole ma scostanti differenze fra noi, e questo non contribuiva certo a rafforzare una cordiale amicizia: insomma, ora che ero una sua parente riconosciuta e vivevo sotto lo stesso suo tetto, sentivo che la distanza fra noi era molto più grande di quando ero soltanto la maestra del villaggio.
Se ricordavo quanto addentro fossi stata ammessa, un tempo, nella sua confidenza, non riuscivo a capire la sua attuale freddezza.
Stando così le cose, non fui poco sorpresa quando egli alzò improvvisamente la testa dallo scrittoio su cui era chino e disse: Come vedi, Jane, la battaglia è stata combattuta e vinta.
Sconcertata nel sentirmi interpellare così, non seppi sul momento ribattere; dopo qualche istante di esitazione risposi: Ma sei sicuro di non essere nelle condizioni di quei conquistatori i cui trionfi sono costati troppo cari?
Un’altra vittoria simile non ti rovinerebbe?.
Credo di no; e quand’anche così fosse, non significherebbe nulla: non dovrò mai affrontare un’altra battaglia come questa.
Il risultato della lotta è decisivo: adesso la mia via è sgombra; e ne ringrazio Dio.
Detto questo, tornò alle sue carte e al suo silenzio.
Poiché la nostra reciproca felicità era diventata più calma, e noi eravamo tornate alle nostre abitudini consuete e ai nostri studi, St. John cominciò a rimanere a casa più a lungo: talvolta restava seduto con noi nella stessa stanza per intere ore.
Mary disegnava, Diana seguiva un corso di letture enciclopediche che aveva intrapreso, io mi affaticavo sul tedesco, e lui, da parte sua, si dedicava a una scienza mistica: lo studio di una lingua orientale, la cui conoscenza considerava necessaria per i suoi progetti. Così occupato, nel suo solito angolo, appariva calmo e assorto; ma i suoi occhi azzurri avevano l’abitudine di abbandonare la grammatica straniera e vagare attorno fissandosi con una singolare intensità spesso su di noi, sue compagne di studio: se colto in flagrante, si ritirava immediatamente; ma ogni tanto tornava a volgersi verso il nostro tavolo. Mi domandavo che cosa significasse tutto questo: come mi meravigliava la sua soddisfazione, che puntualmente non mancava mai di manifestare, per una cosa che a me sembrava di poco conto, e cioè la mia visita settimanale alla scuola di Morton.
Ancor meno riuscivo a spiegarmi perché, se il tempo era inclemente, o nevicava, o pioveva, o tirava un vento molto forte, e le sue sorelle mi esortavano a restare a casa, egli invariabilmente prendeva alla leggera le loro preoccupazioni e mi incoraggiava a compiere il mio compito senza badare alle condizioni del tempo.
Jane non è debole come voi vorreste farla apparire, diceva: può benissimo sopportare un colpo di vento di montagna, un rovescio di pioggia o pochi fiocchi di neve, come ognuno di noi.
Ha una costituzione sana e resistente... adatta a sopportare più di tanti altri le variazioni del clima.
E quando tornavo, spesso stanca morta e non poco malconcia per il cattivo tempo, non osavo mai lamentarmi sapendo che i piagnistei lo irritavano: la forza d’animo gli piaceva in ogni occasione; la debolezza gli dava un particolare fastidio.
Un pomeriggio, comunque, ebbi il permesso di restare a casa: in realtà ero raffreddata.
Le sorelle erano andate a Morton al mio posto: io me ne stavo seduta leggendo Schiller, e lui decifrava i suoi illeggibili ghirigori orientali.
Mentre lasciavo la lettura per dedicarmi a un esercizio, mi capitò di volgere lo sguardo verso di lui: e mi trovai sotto l’influsso di quegli occhi azzurri sempre vigili.
Non posso dire da quanto tempo egli mi stesse fissando. Così acuto e così freddo era quello sguardo, che per un istante fui presa dallo sgomento... come se mi sentissi chiusa nella stanza con un essere irreale. Jane, che cosa stai facendo?.
Studio il tedesco.
Ho bisogno che tu lasci perdere il tedesco e impari l’indostano.
Non parlerai sul serio.
Tanto sul serio che dovrai farlo: e ti dirò perché.
Cominciò dunque a spiegarmi che l’indostano era la lingua che lui studiava attualmente; che, quanto più andava avanti, tendeva a dimenticare le prime nozioni; gli sarebbe stato di grande aiuto quindi avere un allievo con il quale poterle ripassare e così fissarsele nella memoria; era stato incerto se scegliere me o le sue sorelle; ma poi aveva optato per me perché si era accorto che, fra le tre, ero quella che poteva applicarsi più a lungo a un compito.
Volevo fargli questo favore?
Forse non avrei dovuto sacrificarmi per molto tempo perché adesso mancavano solo tre mesi alla sua partenza.
St. John non era uomo a cui si potesse rifiutare facilmente qualche cosa: ci si accorgeva subito che ogni impressione, di pena o di piacere, rimaneva in lui profondamente incisa e duratura.
Acconsentii.
Quando Diana e Mary tornarono, la prima di loro trovò che la sua allieva era passata al fratello: si mise a ridere e convenne, con Mary, che St. John non sarebbe mai riuscito a indurre una di loro a un tal passo.
Lui rispose tranquillo: Lo so.
Trovai in lui un maestro paziente e comprensivo, e tuttavia esigente: si attendeva molto da me e, quando rispondevo alle sue aspettative, manifestava pienamente, a modo suo, la sua approvazione.
A poco a poco acquistò su di me un ascendente che mi tolse ogni libertà di spirito: le sue lodi e la sua attenzione mi tenevano prigioniera assai più della sua indifferenza.
Quando egli mi era vicino, non riuscivo più a parlare e ridere liberamente perché istintivamente mi ricordavo con fastidio che la vivacità lo irritava.
Mi rendevo così pienamente conto che egli ammetteva solo occupazioni e atteggiamenti seri; era inutile perciò, in sua presenza, cercare di comportarsi altrimenti: ero caduta sotto un gelido incanto.
Quando diceva va’, io andavo; vieni, venivo; fa’ questo, lo facevo.
Ma non amavo la mia schiavitù: più volte desideravo che avesse continuato a ignorarmi.
Una sera, mentre stavamo per andare a letto, le sue sorelle e io gli andammo vicino per augurargli la buona notte; egli baciò, come al solito, ognuna di loro e, pure al suo solito, strinse la mano a me.
Diana, che era particolarmente allegra , esclamò: St. John! tu chiami Jane la tua terza sorella, ma non la tratti come tale: dovresti baciare anche lei. Mi spinse verso di lui.
Giudicai Diana quanto mai indiscreta e mi sentii spiacevolmente confusa; mentre ero intenta a questi pensieri e questi sentimenti, St. John chinò la testa; il suo volto ellenico giunse al livello del mio, i suoi occhi penetrarono nei miei...
mi baciò.
Se esistessero baci di marmo o di ghiaccio, direi che quello del mio ecclesiastico cugino apparteneva a una di queste specie; ma possono esservi baci di esperimento, e il suo fu certo un bacio di esperimento.
Dopo avermi baciato, mi fissò per vederne l’effetto: non fu sensazionale: sono sicura di non essere arrossita; forse impallidii un poco, perché avevo l’impressione che quel bacio fosse un sigillo messo ai miei ceppi.
In seguito, egli non trascurò mai questa cerimonia, e la gravità e la quiescenza con le quali mi sottoponevo parvero rivestirla per lui di un certo fascino.
Quanto a me, cercavo, ogni giorno più, di accontentarlo; ma, per farlo, sentivo, ogni giorno più, di dover rinnegare metà della mia natura, soffocare metà delle mie facoltà, deviare la naturale inclinazione dei miei gusti, forzare me stessa a far cose per cui non mi sentivo naturalmente attratta.
Lui voleva elevarmi a un’altezza che non potevo raggiungere; era per me una continua tortura aspirare a quelle forme ideali che egli lodava.
Mi era impossibile, come plasmare le mie fattezze irregolari sul modello perfettamente classico delle sue, o mutare il verde cangiante dei miei occhi nel solenne e brillante azzurro mare dei suoi.
Non era solo la sua influenza, comunque, a tenermi schiava in quei giorni.
Negli ultimi tempi ero stata ripresa da una profonda tristezza: un male logorante mi si era annidato nel cuore e inaridiva la mia felicità: il male di un’ansiosa incertezza.
Lettore, forse pensi che avessi dimenticato il signor Rochester fra questi cambiamenti di luoghi e di fortuna.
Nemmeno per un attimo.
L’idea di lui era ancora in me perché non era una nebbia che i raggi del sole potessero disperdere né un disegno tracciato sulla sabbia che le piogge potessero cancellare: era un nome inciso sul marmo, destinato a durare quanto il marmo stesso.
La smania di sapere che cosa fosse avvenuto di lui mi seguiva dappertutto; quando ero a Morton, tornavo a casa ogni sera pensando a questo; e a Moor House, mi ritiravo ogni notte nella mia stanza per meditarvi.
Nel corso delle inevitabili corrispondenze col signor Briggs circa il testamento, avevo chiesto se era a conoscenza dell’attuale residenza del signor Rochester e del suo stato di salute; ma, come St. John aveva supposto, egli ignorava tutto ciò che lo riguardasse.
Allora scrissi alla signora Fairfax, sollecitando qualche informazione in proposito.
Avevo fatto molto affidamento su questa mia iniziativa, che mi sembrava rispondere allo scopo; ero sicura di ottenere presto una risposta.
Con mio stupore passarono quindici giorni senza che mi giungessero sue lettere; e quando poi furono trascorsi due mesi e, giorno dopo giorno, vidi che la posta arrivava e non portava niente per me, caddi in preda alla più viva ansietà.
Scrissi ancora: forse la mia prima lettera era andata perduta.
E al nuovo tentativo seguirono nuove speranze: brillarono, come la prima volta, per qualche settimana, e, come la prima volta, impallidirono e si spensero: non una riga, non una parola mi giunsero.
Consumati sei mesi in vana attesa, la mia speranza morì del tutto e allora mi trovai nel buio.
Una bella primavera mi splendeva attorno, ma non potevo goderne.
Si avvicinava l’estate; Diana tentò di svagarmi: disse che avevo una brutta cera e voleva accompagnarmi al mare.
St. John si oppose; sostenne che non avevo bisogno di distrazioni ma di attività; la mia vita presente era senza scopo: dovevo propormene uno; e per supplire, immagino, a questa deficienza, prolungava sempre più le mie lezioni di indostano e pretendeva che le seguissi diligentemente.
Io, come una dissennata, non pensavo a resistergli... non potevo farlo. Un giorno stavo studiando con l’animo ancor più oppresso del solito: a causa di una profonda delusione.
Il mattino, Hannah mi aveva detto che c’era una lettera per me, e quando fui scesa per prenderla, quasi certa che fossero finalmente giunte le notizie tanto attese, trovai solo una nota senza importanza del signor Briggs.
Per la delusione piansi amaramente; e adesso, mentre stavo scervellandomi sui caratteri illeggibili e gli svolazzi della scrittura indiana, i miei occhi si inumidirono ancora.
St. John mi chiamò al suo fianco per farmi leggere; nel tentativo di obbedirgli, la voce mi mancò: le parole si spezzarono in singhiozzi. Lui e io eravamo soli nel salotto di soggiorno: Diana suonava nell’altro salotto e Mary si occupava del giardino... era una bella giornata di maggio, serena, assolata e ariosa. Il mio compagno non mostrò alcuna sorpresa alla mia emozione né me ne chiese la causa; disse solo: Aspetta qualche minuto, Jane, finché ti sarai ricomposta.
E mentre soffocavo in tutta fretta quell’affanno, rimase seduto, calmo e paziente, appoggiato allo scrittoio, come un medico che osservi con occhio scientifico una crisi attesa e ben nota nel suo paziente.
Dopo aver represso il pianto, mi asciugai gli occhi e mormorai qualcosa su una mia indisposizione di quel mattino, ripresi la lettura e riuscii a portarla in fondo.
St. John mise da parte i miei e i suoi libri, chiuse lo scrittoio e disse: Adesso, Jane, farai una passeggiata; e la farai con me.
Chiamerò Diana e Mary.
No; stamane voglio una sola compagnia e deve essere la tua.
Mettiti addosso qualche cosa; esci dalla porta della cucina e prendi la strada verso Marsh Glen: ti raggiungerò in un momento.
Non c’era una via di mezzo: quando avevo a che fare con caratteri duri e positivi, contrastanti col mio, non c’erano alternative per me tra l’assoluta sottomissione e l’aperta rivolta.
Avevo sempre osservato scrupolosamente la prima fino al momento di esplodere nell’altra, a volte con veemenza vulcanica; e, poiché né le circostanze presenti giustificavano una ribellione, né me la sentivo in quel momento di ribellarmi, obbedii coscienziosamente agli ordini di St. John; dieci minuti dopo, percorrevo il selvaggio sentiero della stretta valle a fianco a fianco con lui.
Spirava una brezza dall’occidente: veniva dalla collina, piena del dolce profumo dell’erica e delle giunchiglie; il cielo era di un azzurro purissimo; il torrente che scendeva lungo il burrone scorreva gonfio e limpido cogliendo raggi dorati dal sole e tinte di zaffiro dal firmamento.
Ci inoltrammo lasciando il sentiero e camminammo su di un morbido tappeto di muschio verde smeraldo, smaltato di piccoli fiori bianchi e scintillanti di stelle dorate: le montagne ci sovrastavano tutt’intorno: perché la punta estrema della valle si addentrava fin nella parte più interna di esse.
Fermiamoci a riposare qui, disse St. John mentre raggiungevamo le prime avanguardie di una barriera di rocce a difesa di una sorta di passo oltre il quale il torrente precipitava in cascata.
Poco più oltre, la montagna si liberava dai muschi e dai fiori, era rivestita soltanto d’erica e le rupi erano il suo solo ornamento... il selvaggio diveniva orrido, la frescura si mutava in squallore... e le rocce vegliavano sulle disperate speranze della solitudine e gli estremi rifugi del silenzio. Mi sedetti e St. John si fermò presso di me.
Volse gli occhi in su, verso il passo, e in giù, nel burrone; il suo sguardo vagò lontano lungo il torrente e tornò attraversando il cielo senza nubi che nell’acqua rifletteva le sue tinte: si tolse il cappello lasciando che il vento gli scompigliasse i capelli e gli baciasse la fronte.
Sembrava in comunione con il genio del luogo, e con gli occhi diceva addio a qualche cosa.
Rivedrò tutto questo in sogno, disse a voce alta, quando dormirò presso il Gange, e anche in un’ora più lontana...
quando un altro sonno graverà su di me... sulla riva di un fiume più oscuro!. Strane parole e strano amore!
La passione di un uomo severo per la sua terra?
Si sedette; per una mezz’ora non ci parlammo: dopo questo intervallo egli riprese: Jane, io parto fra sei settimane: ho già fissato il posto su di una nave mercantile che farà vela per le Indie Orientali il 20 giugno.
Dio ti proteggerà, ora che inizi la Sua opera.
Sì, disse, è il mio vanto e la mia gioia.
Io sono servo di un Maestro infallibile.
Non lascio la mia terra condotto da una guida umana, soggetta a leggi difettose e agli errori dei miei deboli e miserabili simili: il mio re, il mio legislatore, il mio condottiero è il Perfettissimo.
Mi sembra strano che tutti coloro che mi circondano non ardano dal desiderio di arruolarsi sotto la stessa bandiera...
di unirsi alla stessa impresa. Non tutti hanno la tua capacità, e sarebbe una follia per il debole voler marciare di pari passo con il forte.
Non parlo del debole né penso a lui: mi rivolgo solo a coloro che sono all’altezza dell’opera e capaci di compierla.
Sono pochi ed è difficile scoprirli. È vero, ma quando si sono trovati è giusto stimolarli... spingerli ed esortarli allo sforzo... mostrar loro quali sono le loro doti e perché sono state loro concesse... far risuonare al loro orecchio il messaggio divino... offrir loro, diretti da Dio, un posto nelle schiere dei suoi eletti.
Se sono realmente adatti a quel compito, il loro cuore non sarà forse il primo a informarli?.
Avevo l’impressione che un pauroso incanto stesse circondandomi e addensandosi su di me: tremavo all’idea di udir pronunciare qualche fatale parola che rivelasse e insieme ribadisse la magia.
E che cosa dice il tuo cuore?, domandò St. John.
Il mio cuore è muto...
il mio cuore è muto, risposi sconvolta e tremante.
Allora devo parlare per lui, continuò con voce profonda e implacabile.
Jane, vieni con me in India: vieni come mia compagna e collaboratrice. La valle e il cielo mi girarono attorno: le colline si sollevarono!
Era come se avessi udito un richiamo del cielo...
come se un messaggero di sogno, simile a quello di Macedonia,72 avesse pronunciate le parole Vieni e aiutaci!.
Ma io non ero un apostolo...
non potevo scorgere il messaggero... non potevo accogliere il suo richiamo. Oh, St. John, gridai, abbi pietà!.
Ma mi rivolgevo a uno che, nell’adempimento di ciò che credeva il suo dovere, non aveva pietà né rimorsi.
Continuò: Dio e la natura ti hanno destinata a essere la moglie di un missionario.
Non hanno dotato la tua persona ma la tua mente: tu sei fatta per il lavoro, non per l’amore.
Devi essere la moglie di un missionario... e lo sarai. Sarai mia: io ti voglio...
non per il mio piacere, ma per servire al mio Sovrano.
Non sono adatta per questo: non ho la vocazione, dissi.
Aveva già previsto queste prime obiezioni: non ne fu irritato.
E, in realtà, mentre si appoggiava alla roccia che era dietro di lui, incrociava le braccia sul petto e irrigidiva l’espressione, vidi bene che era preparato a una lunga e dura resistenza e che aveva fatto una provvista di pazienza sufficiente per raggiungere il suo scopo...
sicuro, comunque, che questo scopo sarebbe stato raggiunto. L’umiltà, Jane, è la base delle virtù cristiane: tu hai ragione quando dici di non essere all’altezza dell’opera.
Chi lo è?
O chi, fra coloro che ebbero un veritiero richiamo, si credette degno dell’appello?
Io, per esempio, non sono che polvere e cenere.
Con san Paolo mi riconosco il primo dei peccatori; ma non permetto che questo senso della mia personale bassezza mi scoraggi.
Io conosco la mia Guida: so che egli è giusto al pari che potente; e poiché ha scelto un debole strumento per compiere un grande lavoro, vorrà, con l’infinito tesoro della Sua provvidenza, supplire all’inadeguatezza dei mezzi per raggiungere il fine.
Pensa come me, Jane, abbi fede come l’ho io.
Ti chiedo di appoggiarti sulla Rocca delle Età: sii pur sicura che essa sopporterà il peso della tua umana debolezza.
Non capisco la vita del missionario: non ho mai pensato alle fatiche della missione.
E allora io, umile quale sono, posso darti l’aiuto che richiedi: posso guidare il tuo lavoro ora per ora; essere sempre al tuo fianco; sostenerti di momento in momento.
Potrò far questo agli inizi: ma presto ti sentirai forte e capace come me, e non avrai bisogno della mia assistenza.
Ma le mie capacità...
dove sono per un’impresa come questa? Io non le sento.
Mentre parli, niente in me risponde o si sveglia. Non sento alcuna luce che si accenda... alcuna vita che si agiti...
alcuna voce che mi consigli o mi conforti.
Oh, vorrei poterti far vedere quanto la mia anima, in questo momento, assomigli a una prigione senza luce con al fondo una spasmodica paura...
la paura di essere persuasa da te a tentare quello che non posso compiere. Ho una risposta per te... ascolta.
Io ti ho osservata fin dal nostro primo incontro: ti ho studiato per dieci mesi.
In tutto questo tempo ti ho messo alla prova in vari modi: e che cosa ho visto o provocato?
Nella scuola del villaggio ho trovato che potevi compiere bene, puntualmente, onestamente un lavoro non congeniale alle tue abitudini e alle tue inclinazioni; ho visto che adempivi con abilità e con tatto; che riuscivi a guadagnarti le simpatie pur mantenendo la disciplina.
Nella calma con cui hai appreso di essere divenuta improvvisamente ricca, ho visto un animo libero dal vizio di Demas73: l’avidità non ha poteri su di te.
Nella pronta decisione con cui hai diviso la tua ricchezza in quattro parti tenendone solo una per te e abbandonando le altre tre alle esigenze di una giustizia astratta, ho riconosciuto un animo che gioiva nella fiamma e nell’esaltazione del sacrificio.
Nella docilità con cui, a un mio desiderio, hai abbandonato uno studio che ti interessava e ne hai intrapreso un altro solo perché interessava me; nell’instancabile assiduità con cui hai poi perseverato in esso...
nella costante energia e nella fermezza con cui hai affrontato le sue difficoltà...
ho individuato tutte le doti che cerco. Jane, tu sei docile, diligente, disinteressata, fedele, tenace e coraggiosa; molto dolce e veramente eroica: smetti di dubitare di te...
io posso aver fiducia in te senza riserve. Come direttrice di scuole indiane e assistente fra le donne indiane, il tuo aiuto sarà per me inestimabile. Il cerchio di ferro mi si stringeva attorno; la persuasione avanzava con passo lento ma sicuro.
Per quanto chiudessi gli occhi, queste sue ultime parole riuscirono ad aprirsi uno spiraglio lungo una via che sembrava sbarrata.
Il compito che mi destinava, che mi era apparso così vago, così disperatamente disperso, si concretava via via che egli parlava e assumeva una forma definita sotto la sua mano plasmatrice.
Egli attendeva una risposta.
Gli chiesi un quarto d’ora per riflettere prima di arrischiarmi a una decisione.
Molto volentieri, disse; e, alzatosi, si inerpicò per un poco verso il passo, si abbandonò su un ciuffo di eriche e rimase lì immobile.
Io posso fare quello che mi chiede di fare: lo vedo e devo riconoscerlo, pensai... per lo meno se rimarrò in vita. Ma sento che la mia salute non resisterà a lungo al clima indiano.
E allora?
Lui non si cura di questo: quando suonerà la mia ora, egli mi consegnerà, con tutta serenità e santità, a quel Dio che mi diede a lui.
Lo vedo con perfetta chiarezza. Lasciando l’Inghilterra lascerei una terra amata ma vuota... il signor Rochester non è più qui, e anche se vi fosse, che cosa sarebbe questo per me? Che cosa potrebbe mai essere?
Adesso il mio compito è di vivere senza di lui; nulla di più assurdo né di più inconsistente che tirare avanti giorno per giorno in attesa di qualche impossibile cambiamento capace di riunirmi a lui.
Naturalmente devo cercarmi nella vita un altro interesse che sostituisca quello perduto: e l’occupazione che egli ora mi offre non è forse la più nobile che un uomo possa accogliere e Dio possa dare?
Non è forse, con le sue generose fatiche e i suoi sublimi risultati, la più adatta a riempire il vuoto lasciato da affetti lacerati e speranze scomparse?
Credo di dover rispondere Sì...
e tuttavia tremo.
Ahimè, se mi unisco a St. John perdo metà di me stessa: vado in India, vado a una morte prematura.
E come riempirò l’intervallo fra la partenza dall’Inghilterra per l’India e dall’India per la tomba?
Oh, lo so bene! Anche questo mi appare molto chiaro.
Esaurirò ogni forza per soddisfare St. John fino a distruggere i miei nervi, lo dovrò soddisfare... fino all’ultimo, molto oltre le sue aspettative. Se andrò con lui... se farò il sacrificio che pretende, lo farò in modo assoluto: metterò tutto sull’altare... il cuore, la vitalità, l’intera vittima.
Non mi amerà mai; ma mi approverà; gli mostrerò energie che non ha ancora visto, risorse che non ha mai sospettato.
Sì, posso lavorare duramente e resistere al pari di lui.
È dunque possibile consentire alla sua richiesta: eccetto un solo punto... un terribile punto.
Egli mi chiede di essere sua moglie, e non ha per me affetto più che non l’abbia quel tetro gigante di roccia da cui il torrente cade spumeggiando nell’abisso.
Mi apprezza come un soldato apprezzerebbe una buona arma, tutto qui. Se potessi non sposarlo, non avrei pensieri; ma posso lasciarlo portare a compimento i suoi calcoli... realizzare freddamente i suoi piani... fino al matrimonio?
Posso ricevere da lui l’anello di sposa, assoggettarmi a tutte le forme dell’amore pur sapendo che la sua anima è del tutto assente?
Posso sopportare la consapevolezza che ogni sua manifestazione di affetto è un sacrificio fatto sull’altare del principio?
No: un tale martirio sarebbe mostruoso.
Non lo accetterò mai. Posso seguirlo come sorella...
non come moglie: gli dirò questo.
Guardai verso la collinetta: era sdraiato là, come una colonna abbattuta; il viso rivolto verso di me: gli occhi brillanti, attenti e penetranti.
Balzò in piedi e mi si avvicinò.
Sono pronta a partire per l’India se potrò partire libera.
La tua risposta richiede una spiegazione, disse; non è chiara. Finora sei stato il mio fratello adottivo...
e io la tua sorella adottiva: continuiamo così: è meglio che tu e io non ci sposiamo.
Scosse la testa.
Una fraternità adottiva non servirebbe in questo caso.
Se tu fossi una mia vera sorella, sarebbe diverso: ti prenderei con me e rinuncerei a una moglie.
Ma, come stanno le cose, la nostra unione dovrà essere consacrata e suggellata dal matrimonio o non potrà esistere: ostacoli pratici si oppongono a qualsiasi altra soluzione.
Non lo vedi tu stessa, Jane? Rifletti un momento...
il tuo solido buon senso ti guiderà.
Riflettei; e ancora il mio buon senso, quale potesse essere, mi presentò solo il fatto che non ci amavamo come dovrebbero amarsi un marito e una moglie: e che di conseguenza non dovevamo sposarci.
Glielo dissi. St. John, risposi, io ti considero un fratello... e sono per te una sorella: restiamo così. Non possiamo...
non possiamo..., ribatté con una recisa e aspra decisione: non sarebbe sufficiente.
Tu hai detto che mi seguirai in India: ricordatelo...
lo hai detto. A una condizione. Bene... bene. Quanto al punto principale... la partenza con me dall’Inghilterra, la collaborazione nel mio futuro lavoro...
non fai obiezioni.
Praticamente ti sei già messa all’opera: sei troppo coerente per ritirarti.
Adesso devi avere in mente un solo scopo: come puoi compiere meglio il lavoro che hai intrapreso.
Devi semplificare i tuoi complicati interessi, sentimenti, pensieri, desideri, aspirazioni; rivolgere ogni considerazione a un solo fine: quello di adempiere con efficienza...
con forza...
la missione del tuo grande Maestro. Per farlo devi avere un collaboratore: non un fratello... è un legame troppo debole... ma un marito. E anch’io non ho bisogno di una sorella: una sorella potrebbe essermi tolta in ogni momento.
Ho bisogno di una moglie: la sola compagna su cui possa avere efficace influenza nella vita, e che possa sentire indissolubilmente legata a me fino alla morte.
Rabbrividii alle sue parole: sentivo il suo influsso fin nell’intimo... la sua stretta in tutte le membra. Cerca un’altra donna, St. John: cerca un’altra donna più adatta a te. Una donna adatta al mio scopo, devi dire...
adatta alla mia vocazione.
Ti ripeto che non cerco questa unione per l’insignificante individuo privato... per il semplice uomo con i suoi egoismi umani...
ma per il missionario. E io darò al missionario le mie energie... ossia quello che realmente vuole...
ma non me stessa: questo sarebbe solo unire il guscio alla mandorla.
Il guscio non gli serve e lo tengo per me.
Non puoi... non devi.
Pensi che Dio sarebbe soddisfatto di un’offerta fatta a metà? Che accetterebbe un sacrificio mutilato? Io sostengo la causa di Dio: voglio arruolarti sotto il Suo stendardo. Non posso accettare per Lui un’obbedienza incompleta: deve essere intera. Oh, offrirò il mio cuore a Dio, dissi.
Tu non ne hai bisogno.
Non potrei giurare, lettore, che non vi fosse un represso sarcasmo nel tono con cui pronunciai queste parole e nel sentimento che le accompagnò.
Finora avevo segretamente temuto St. John perché non lo avevo capito.
Mi aveva tenuta in una soggezione reverenziale perché mi aveva lasciata nel dubbio.
Fino a quel momento non avrei potuto dire quanto di santo fosse in lui e quanto di mortale; ma durante quel colloquio si era rivelato: l’analisi del suo carattere si approfondiva sempre più ai miei occhi.
Vedevo ora le sue debolezze e le capivo.
Mi resi conto, mentre me ne stavo seduta su di un cespo d’erica, di avere davanti un uomo attraente ma che poteva errare come me.
Era caduto il velo dalla sua durezza e dal suo dispotismo. Come capii tutto questo, sentii la sua imperfezione e ripresi coraggio. Ero davanti a un mio simile... uno con cui potevo discutere... uno a cui, lo vedevo bene, potevo tener testa.
Non appena ebbi pronunciato le ultime parole, rimase in silenzio, e, trascorso qualche momento, mi arrischiai a lanciargli un’occhiata di sotto in su.
I suoi occhi, chini su di me, esprimevano a un tempo una severa sorpresa e un’acuta curiosità.
Ha fatto del sarcasmo e lo ha fatto su di me, sembrava dire.
Che significa tutto ciò?.
Non dimentichiamo che è questa una cosa estremamente seria, disse dopo un poco: una cosa su cui non si può pensare né discutere alla leggera senza cadere nel peccato.
Io spero che tu, Jane, parlassi seriamente dicendo di voler dare il tuo cuore a Dio: è tutto ciò che chiedo.
Una volta che avrai strappato il tuo cuore dagli interessi umani e l’avrai offerto al tuo Creatore, il progresso di questo regno spirituale del Creatore sulla terra sarà la tua principale gioia e il tuo principale scopo; e tu sarai pronta a fare tutto ciò che può favorire il raggiungimento di questo scopo.
Vedrai quale nuovo impulso sarà dato ai tuoi sforzi e ai miei dalla nostra unione fisica e morale nel matrimonio: l’unica unione che dà un carattere di permanenza ai destini e ai progetti degli esseri umani; e, passando sopra ai vari minuti capricci...
ai vari scrupoli sull’intensità, il genere, la forza o la tenerezza di inclinazioni puramente personali... ti affretterai ad accettare decisamente questo legame.
Io?, dissi brevemente; e guardai i suoi lineamenti, belli nella loro armonia, ma stranamente paurosi nella loro immobile severità: la fronte imperiosa, e inaccessibile; gli occhi accesi, profondi, inquisitori, ma senza dolcezza; la sua figura alta e imponente; e mi immaginai di essere sua moglie.
Oh, non sarebbe mai stato possibile!
Come sua aiutante e sua compagna, tutto sarebbe andato bene; avrei attraversato l’oceano con lui; avrei sopportato ogni genere di fatica sotto il sole dell’oriente nei deserti dell’Asia; avrei ammirato ed emulato il suo coraggio, la sua devozione, la sua forza; mi sarei sottomessa ai suoi comandi; avrei sorriso tranquilla alla sua inestinguibile ambizione; avrei distinto il cristiano dall’uomo stimando profondamente l’uno e perdonando liberamente l’altro.
Certo avrei spesso sofferto, legata a lui solo da queste mansioni: il mio corpo sarebbe rimasto sotto un giogo severo, ma il mio cuore e la mia mente sarebbero stati liberi.
Mi sarebbe rimasto un io ancora sano a cui rivolgermi, e sentimenti naturali non domati con cui comunicare nella solitudine.
Sarebbero restati così nella mia mente rifugi esclusivamente miei, nei quali egli non sarebbe mai potuto entrare, e avrei coltivato affetti genuini e soltanto miei che la sua rigidezza non avrebbe fatto appassire, né il suo cadenzato passo militare avrebbe calpestato.
Ma come sua moglie...
sempre al suo fianco, sempre trattenuta, sempre controllata... costretta a soffocare continuamente il fuoco della mia natura, a farlo ardere internamente senza mai concedergli sfogo, lasciando che la fiamma imprigionata consumasse a una a una tutte le mie forze vitali...
no, questo sarebbe stato insopportabile.
St. John!, esclamai a questo punto della mia riflessione. Ebbene?, chiese con freddezza glaciale.
Ripeto di acconsentire liberamente a venire con te come tua compagna di missione ma non come tua moglie; non posso sposarti e divenire una parte di te.
Devi divenire una parte di me, disse fermamente: altrimenti tutto l’affare va a monte.
Come potrei, io, un uomo non ancora trentenne, portare con me in India una ragazza di diciannove anni, se non come mia moglie?
Come potremmo stare sempre insieme a volte in solitudine, a volte fra tribù selvagge senza essere sposati?.
Potremmo farlo benissimo in ogni circostanza, risposi secca; esattamente come se fossi una tua vera sorella o un uomo e un sacerdote come te.
Tutti sanno che non sei mia sorella; non posso presentarti come tale: il tentarlo significherebbe far sorgere sospetti offensivi per entrambi. E d’altra parte, sebbene tu abbia una solida mentalità maschile, hai un cuore di donna e...
è impossibile. È possibilissimo, ribattei con un certo sdegno, perfettamente possibile.
Ho un cuore di donna, ma non per quello che ti riguarda; per te ho soltanto la fedeltà di un camerata; la lealtà, la costanza, la fraternità di un compagno, se vuoi; il rispetto e la sottomissione di un neofita per il suo maestro: niente di più...
non temere. È quello che mi occorre, disse parlando fra sé; è appunto quello che mi occorre.
Ci sono ostacoli sulla strada: dovranno essere abbattuti. Jane, non ti pentirai di avermi sposato...
sii certa di questo: noi dobbiamo sposarci.
Lo ripeto, non c’è altra via; e senza dubbio al matrimonio seguirà un sufficiente amore per rendere l’unione giusta anche ai tuoi occhi.
Io disprezzo la tua idea dell’amore, dissi alzandomi e restando dritta davanti a lui, addossata alla roccia. Disprezzo questo sentimento contraffatto che tu mi offri: sì, St. John, e disprezzo anche te quando me lo offri.
Mi guardò fisso, stringendo le sue labbra ben disegnate.
Non potrei dire se fosse irritato, o sorpreso, o altro: riusciva a controllare del tutto la sua espressione.
Non mi aspettavo di udire da te queste parole, disse: credo di non aver fatto nulla per meritare disprezzo.
Fui toccata dal suo tono cortese e intimidita dal suo aspetto calmo e dignitoso. Perdonami quello che ho detto, St. John; ma è colpa tua se sono stata spinta a parlare così duramente. Hai introdotto un argomento sul quale le nostre nature sono in contrasto...
un argomento che non avremmo mai dovuto discutere: la sola parola amore è un elemento di discordia per noi.
Che cosa faremmo all’atto pratico?
Quali sarebbero i nostri sentimenti?
Mio caro cugino, abbandona i tuoi progetti di matrimonio... dimenticali.
No, rispose; è un progetto che accarezzo da molto tempo, e l’unico che possa assicurare il raggiungimento del mio grande scopo: ma per ora non insisterò oltre.
Domattina lascerò la casa per andare a Cambridge: ho là molti amici che desidero salutare. Sarò assente una quindicina di giorni...
approfitta di questo intervallo per riflettere ancora: e non dimenticare che, se mi respingi, non respingerai me ma Dio.
Attraverso me Egli ti apre una nobile carriera; e solo come mia moglie potrai abbracciarla.
Rifiuta di essere mia moglie e ti chiuderai per sempre in un sentiero di egoismo e di arida oscurità.
Trema all’idea che in tal caso entrerai nel novero di coloro che hanno rinnegato la fede e sono peggiori degli infedeli.
Aveva terminato. Si allontanò da me, ancora una volta.
Guardò il fiume, guardò i lontani colli.
Ma adesso i suoi sentimenti erano tutti chiusi nel suo cuore: non mi riteneva degna di manifestarmeli. Mentre camminavo al suo fianco verso casa, leggevo bene, nel suo silenzio di acciaio, quel che provava per me: la delusione di una natura rigida e prepotente che ha incontrato resistenza là dove si aspettava sottomissione...
il biasimo di un giudice freddo e inflessibile, che ha scoperto in un altro sentimenti e idee con cui non può simpatizzare: in breve, come uomo, avrebbe voluto costringermi all’obbedienza: solo come sincero cristiano sopportava così pazientemente la mia perversità e mi concedeva così lungo tempo per riflettere e pentirmi.
Quella sera, dopo aver baciato le sue sorelle, ritenne opportuno dimenticare perfino di stringermi la mano, e lasciò la stanza in silenzio.
Io, che sebbene non lo amassi avevo molta amicizia per lui, fui ferita da questa ostentata esclusione: tanto che mi salirono le lacrime agli occhi.
Jane, vedo che tu e St. John avete bisticciato durante la vostra passeggiata nella brughiera, mi disse Diana.
Seguilo; è là nel corridoio che ti aspetta... appianerà tutto.
In circostanze simili io non ho un eccessivo orgoglio: ho sempre preferito la felicità alla superbia; e gli corsi dietro...
era fermo ai piedi della scala. Buona notte, St. John, dissi.
Buona notte, Jane, rispose calmo.
Allora stringiamoci la mano, aggiunsi.
Con quale freddo e debole tocco mi strinse le dita!
Era profondamente amareggiato di ciò che era avvenuto durante il giorno; la cordialità non poteva riscaldarlo né le lacrime commuoverlo.
Non potevo aspettarmi da lui né una felice riconciliazione, né un sorriso incoraggiante, né una parola generosa: ma il cristiano era ancora paziente e tollerante; quando gli chiesi se mi perdonava, rispose che non era sua abitudine covare rancori, tanto più che non aveva nulla da perdonarmi perché non era stato offeso.
E con queste parole mi lasciò.
Avrei preferito che mi avesse picchiata.
CAPITOLO XXXV Il giorno dopo, egli non partì per Cambridge come veva annunciato.
Rimandò la partenza di un’intera settimana, e durante questo tempo mi fece sentire quale severa punizione un uomo giusto ma severo, coscienzioso ma implacabile può infliggere a chi lo ha offeso.
Senza alcun palese atto di ostilità, senza alcuna parola di rimprovero, trovò il modo di farmi capire che per il momento ero esclusa dalla cerchia del suo favore. Non che St. John nutrisse sentimenti poco cristiani di vendetta... non mi avrebbe torto un capello se anche avesse avuto il pieno potere di farlo. Per natura e per principio era superiore alle basse soddisfazioni della vendetta.
Mi aveva perdonato di aver detto che disprezzavo lui e il suo amore, ma non l’aveva dimenticato; e non l’avrebbe dimenticato finché fosse vissuto.
Quando si rivolgeva a me vedevo nel suo sguardo che quelle parole erano sempre scritte nell’aria fra noi due; ogni volta che parlavo, esse risuonavano al suo orecchio nella mia voce, e la loro eco vibrava in ogni sua risposta.
Non si asteneva dal chiacchierare con me: mi chiamava anzi ogni mattino, come al solito, al suo scrittoio.
E temo che il comune mortale che era in lui provasse un particolare piacere, non condiviso dall’intransigente cristiano, nel riuscire, abilmente, ad agire e parlare apparentemente come il solito, ma togliendo da ogni suo gesto e da ogni sua frase quell’interesse e quell’approvazione che avevano un tempo dato un certo austero fascino al suo linguaggio e ai suoi modi.
In realtà era divenuto, nei miei riguardi, non più una persona ma un essere di marmo; il suo occhio era una fredda e brillante gemma azzurra; la sua lingua uno strumento per parlare e nulla più.
Tutto questo era per me una tortura... una tortura lenta e raffinata.
Covavo dentro di me il fuoco di un sordo sdegno e la pena di una trepida angoscia.
Sentivo che, se fossi stata sua moglie, quest’uomo affabile, puro come le profonde e cupe acque di una sorgente, mi avrebbe ucciso in poco tempo senza togliermi dalle vene una sola goccia di sangue né macchiare la sua coscienza cristallina con la minima traccia di una colpa.
Sentivo questo in particolare quando facevo qualche tentativo per ingraziarmelo.
Nessuna commozione incontrava la mia commozione. Egli non provava alcuna pena per il distacco...
alcuna tenerezza dopo la conciliazione; e sebbene più di una volta copiose lacrime macchiassero la pagina su cui entrambi eravamo chini, esse non producevano su di lui più effetto che se il suo cuore fosse stato realmente di pietra o di metallo.
Frattanto, verso le sue sorelle si mostrava più affettuoso del solito: come se, temendo che la sola freddezza non fosse sufficiente a convincermi di quanto completamente fossi stata messa al bando, volesse aggiungervi la forza del contrasto; e sono convinta che faceva questo non per malizia ma per principio.
La sera prima della sua partenza, vedendolo per caso passeggiare in giardino verso il tramonto, e ricordandomi che quell’uomo, ora così lontano da me, mi aveva un giorno salvato la vita ed era mio stretto parente, feci un ultimo tentativo per riavere la sua amicizia.
Uscii e mi avvicinai a lui; era appoggiato al cancelletto.
Venni subito al punto. St. John, mi sento infelice perché tu sei ancora in collera con me.
Torniamo amici.
Spero che noi siamo già amici, fu la sua imperturbabile risposta; e continuò a guardare la luna che stava spuntando.
No, non siamo più amici come un tempo.
E tu lo sai.
Non lo siamo più?
Non è vero.
Da parte mia desidero per te ogni bene e nessun male.
Ti credo, St. John; perché sono sicura che sei incapace di desiderare un qualsiasi male; ma, poiché sono una tua parente, vorrei un affetto in qualche modo superiore a questo tipo di generica beneficenza che tu estendi ai semplici estranei.
Naturalmente, disse.
Il tuo è un desiderio ragionevole, e io sono lungi dal considerarti un’estranea.
Tutto ciò, detto in tono freddo e tranquillo, era quanto mai mortificante e deludente.
Se avessi obbedito ai suggerimenti dell’orgoglio e dell’ira, lo avrei immediatamente lasciato; ma qualche cosa agiva in me...
con maggior potere di questi sentimenti. Ammiravo profondamente le doti e i principi di mio cugino.
La sua amicizia aveva per me un grande valore: il perderla mi angosciava.
Non volli abbandonare d’un tratto i tentativi per riconquistarla.
Dobbiamo separarci in questo modo, St. John?
Quando partirai per l’India, mi lascerai così, senza una parola più affettuosa?.
Distolse rapido lo sguardo dalla luna per rivolgerlo a me.
Quando partirò per l’India ti lascerò?
Come?
Non vieni in India?.
Hai detto che non potevo farlo se non sposandoti.
E non mi sposerai?
Sei proprio decisa?.
Lettore, conosci, come conosco io, il terrore che questi uomini freddi possono mettere nel ghiaccio delle loro domande?
Conosci quel che c’è di simile alla caduta di una valanga nella loro collera?
al frantumarsi di un mare gelato nel loro scontento?
No, St. John, non ti sposerò.
Ho deciso.
La valanga si era smossa ed era scivolata un poco avanti, ma non era ancora precipitata.
Ancora una volta, perché questo rifiuto?, domandò.
Un tempo, risposi, perché non mi amavi; adesso ti dico: perché quasi mi odii.
Se ti sposassi mi uccideresti, come mi stai uccidendo adesso. Le labbra e le guance gli divennero bianche...
letteralmente bianche.
Ti ucciderei?...
Ti sto uccidendo?
Sono parole che non avresti mai dovuto pronunciare: violente, non femminili e false.
Rivelano un disgraziato stato mentale: sono riprovevoli: sarebbero imperdonabili se non fosse dovere dell’uomo perdonare il suo simile settanta volte sette.
Adesso era finita.
Mentre desideravo ardentemente cancellare dal suo animo le tracce della mia precedente offesa, avevo stampato su quella superficie tenace un’altra più profonda impressione: marchiata a fuoco.
Adesso mi odierai davvero, dissi.
È inutile tentare una riconciliazione con te: mi accorgo di essermi fatta un eterno nemico.
Queste parole gli inflissero una nuova ferita: la peggiore perché dicevano la verità.
Quelle labbra esangui si contrassero.
Conoscevo l’inflessibile collera che avevo scatenato.
Ebbi una stretta al cuore.
Continui a interpretare male le mie parole, dissi subito afferrandogli la mano: non avevo intenzione di offenderti né di addolorarti...
davvero non l’avevo.
Sorrise pieno di amarezza...
liberò deciso la mano dalla mia.
E adesso suppongo che ritirerai la tua promessa e non verrai più in India, disse dopo una lunga pausa.
Sì, verrò come tua assistente, risposi. Seguì un silenzio lunghissimo.
In questo intervallo non potrei dire quale lotta si svolse in lui fra la natura e la grazia: so solo che singolari bagliori gli scintillavano negli occhi e strane ombre passavano sul suo volto. Infine parlò: Ti ho già dimostrato quanto sia assurdo che una donna della tua età si proponga di accompagnare in terre lontane un uomo della mia.
Te l’ho dimostrato in maniera tale che pensavo di averti distolto dal tornare ancora su questo progetto.
Mi dispiace che tu ti intestardisca...
mi dispiace per te. Lo interruppi.
Tutto ciò che poteva suonare come un tangibile rimprovero mi dava immediatamente coraggio.
Attieniti al buon senso, St. John: sei tu sull’orlo dell’assurdo.
Pretendi di essere offeso da quello che ho detto.
Ma in realtà non sei stato offeso: con la tua intelligenza superiore non puoi essere così cieco o così presuntuoso da non capire quello che intendo.
Lo ripeto, se vuoi sarò la tua coadiutrice, ma non tua moglie.
Di nuovo impallidì; ma, come prima, controllò perfettamente la collera.
Mi rispose con una certa veemenza ma calmo: Una coadiutrice che non sia mia moglie non mi servirà mai.
Con me, dunque, non puoi evidentemente partire: ma, se sei stata sincera nella tua offerta, quando sarò in città potrò parlare con un missionario sposato la cui moglie ha bisogno di un aiuto.
Il tuo denaro ti renderà indipendente; e così potrai evitare il disonore di rompere la tua promessa e di disertare la schiera a cui ti eri impegnata di unirti.
Come il lettore sa, non avevo mai fatto promesse formali né preso impegni; e questo linguaggio era veramente troppo duro e severo. Ribattei: In questo caso non vi sono né disonore, né rottura di promessa, né diserzione.
Io non sono minimamente obbligata ad andare in India, specialmente con estranei.
Con te avrei accettato di arrischiare molto, perché ti ammiro, confido in te e, come sorella, ti voglio bene; ma sono convinta che, con chiunque vi andassi, non vivrei a lungo in quel clima.
Ah, hai paura per te stessa, disse sprezzante.
Sì.
Dio non mi ha dato la vita perché la getti via; e comincio a pensare che fare quello che vorresti sarebbe quasi un suicidio.
Inoltre, prima di decidermi definitivamente a lasciare l’Inghilterra, voglio sapere con certezza se non potrei essere molto più utile rimanendovi che abbandonandola.
Che intendi dire?.
Sarebbe inutile tentare di spiegarti; ma ci sono delle cose per le quali ho a lungo sofferto dubbi tormentosi, e non posso andare in nessun luogo prima di averli risolti in qualche modo.
So a cosa mira il tuo cuore e a che cosa si aggrappa. Gli interessi che nutri in te sono senza legge e senza consacrazione.
Da lungo tempo avresti dovuto distruggerli: adesso arrossisci ad alludervi.
Pensi al signor Rochester?.
Era vero e lo confessai col silenzio. Vuoi andare a cercare il signor Rochester?.
Devo sapere che cosa è avvenuto di lui.
Allora, disse, non mi rimane che ricordarti nelle mie preghiere e scongiurare Dio con ogni mia forza perché tu non diventi una creatura perduta.
Credevo di avere riconosciuto in te un’eletta. Ma Dio vede quello che l’uomo non vede: sia fatta la Sua volontà. Aprì il cancelletto, uscì e si avviò verso la stretta valle. In breve lo persi di vista. Rientrando in salotto trovai Diana davanti alla finestra con un’aria assorta.
Diana era molto più alta di me: mi mise una mano sulla spalla e, chinandosi, mi fissò in volto.
Jane, disse, in questi giorni sei sempre pallida e inquieta. Sono sicura che c’è sotto qualche cosa.
Dimmi che cosa state preparando tu e St. John.
Vi ho osservati dalla finestra durante quest’ultima mezz’ora; perdonami se ti ho spiata, ma già da parecchio tempo non so che cosa pensare.
St John è uno strano uomo....
Fece una pausa...
io non parlai; subito riprese: Mio fratello ha concepito su di te qualche preciso progetto, ne sono sicura: da tempo ti rivolge una particolare attenzione e un interesse che non ha mai dimostrato per nessun altro...
a che scopo? Io vorrei che ti amasse... ti ama, Jane?.
Posi la sua mano fredda sulla mia fronte che bruciava: No, Die, nemmeno un briciolo.
E allora perché ti segue sempre con gli occhi, perché cerca così spesso di rimanere solo con te e richiede continuamente il tuo aiuto?
Mary e io abbiamo concluso che vorrebbe sposarti.
Sì... mi ha chiesto di essere sua moglie. Diana batté le mani.
È proprio quello che speravo e pensavo!
E tu lo sposerai, Jane, non è vero?
E allora resterà in Inghilterra.
Sei del tutto fuori strada, Diana; la sua unica idea nel farmi questa proposta era di procurarsi un’aiutante efficiente per il suo lavoro in India.
Come?
Vuole che tu vada in India?.
Sì.
Che pazzia!, esclamò.
Laggiù non avresti tre mesi di vita, ne sono certa.
Non devi assolutamente andare: hai detto di no, vero, Jane?.
Ho rifiutato di sposarlo.... E di conseguenza lo hai offeso, continuò lei.
Profondamente: temo che non mi perdonerà mai; tuttavia gli ho offerto di accompagnarlo come una sorella.
Una completa follìa, Jane. Pensa al compito che ti sei assunta...
una fatica continua in un luogo in cui la fatica uccide anche i più forti, e tu sei gracile.
St. John lo conosci pretenderebbe da te l’impossibile: con lui non avresti nemmeno il permesso di riposare durante le ore calde; e disgraziatamente mi sono accorta che ti sforzi di fare tutto quello che pretende.
Sono stupita che tu abbia trovato il coraggio di rifiutarlo.
Dunque non lo ami, Jane?.
Non come marito. Tuttavia è un bell’uomo.
E io sono così bruttina.
Come vedi, Diana, non siamo fatti l’una per l’altro.
Bruttina?
Tu?
Niente affatto.
Tu sei troppo graziosa e anche troppo buona per essere bruciata viva a Calcutta.
E di nuovo mi scongiurò di lasciar perdere ogni idea di partire con suo fratello.
In realtà dovrò far così, dissi, perché quando, poco fa, gli ho ripetuto l’offerta di servirlo come diaconessa si è dimostrato ferito dalla mia mancanza di dignità.
A quanto pare, giudica sconveniente avergli proposto di accompagnarlo senza sposarlo: come se non avessi sperato fin dall’inizio di trovare in lui un fratello e non lo abbia poi considerato sempre come tale.
Che cosa ti fa dire che egli non ti ama, Jane?.
Dovresti sentirlo parlare tu stessa di questo argomento.
Mi ha ripetutamente e chiaramente spiegato che desidera questa unione non per lui ma per la sua missione.
Mi ha detto che sono fatta per il lavoro... non per l’amore: il che senza dubbio è vero.
Ma, a mio parere, se non sono fatta per l’amore ne consegue che non sono fatta per il matrimonio.
Non sarebbe strano, Die, sentirsi incatenata per tutta la vita a un uomo che ti considera solo uno strumento utile?.
Insopportabile... innaturale... fuori questione.
E poi, continuai, sebbene adesso abbia per lui solo un affetto di sorella, una volta costretta a essere sua moglie potrei anche provare per lui una inevitabile, singolare, torturante forma di amore, date le sue capacità; spesso vi è una specie di eroica grandezza nel suo sguardo, nei suoi modi, nelle sue parole.
E in tal caso il mio destino sarebbe indicibilmente infelice.
Egli non avrebbe bisogno del mio amore; e se manifestassi questo sentimento mi farebbe capire quanto sia superfluo, non richiesto da lui e sconveniente per me.
So che lo farebbe.
E tuttavia St. John è buono, disse Diana.
È buono e nobile; ma per le sue grandi idee dimentica spietatamente i sentimenti e le esigenze della gente comune.
Ed è dunque meglio, per l’essere umile, tenersi lontano dalla sua via, per evitare di essere calpestato lungo la sua marcia sicura.
Ma eccolo che arriva.
Ti lascio, Diana.
E, vedendolo entrare nel giardino, mi affrettai a salire di sopra.
Fui tuttavia costretta a incontrarlo ancora a cena.
Durante il pasto si mostrò distaccato come al solito.
Pensavo che non mi avrebbe rivolto la parola ed ero sicura che avesse rinunciato a insistere nei suoi progetti matrimoniali: il seguito dimostrò che mi ero ingannata su entrambi i punti.
Si rivolse a me esattamente al modo consueto, o a quello che, ultimamente, era stato il suo modo consueto... con scrupolosa cortesia. Evidentemente aveva invocato l’aiuto dello Spirito Santo per dominare l’ira che avevo suscitato in lui, e ora era convinto di avermi perdonato ancora una volta. Come lettura serale, prima delle preghiere, scelse il ventunesimo capitolo dell’Apocalisse.
Era sempre piacevole ascoltarlo mentre dalle sue labbra uscivano le parole della Bibbia: mai la sua bella voce risuonava così dolce e così piena a un tempo... mai i suoi accenti diventavano così intensi nella loro nobile semplicità, come quando esponeva gli oracoli di Dio: e quella sera la sua voce assunse un tono ancor più solenne...
i suoi modi un più vibrante significato... Seduto in mezzo al circolo familiare , chino sopra la grande Bibbia, traeva da quelle pagine la visione dei nuovi cieli e della nuova terra...
spiegava come Dio sarebbe venuto ad abitare fra gli uomini, come Egli avrebbe asciugato ogni lacrima sui loro occhi, promettendo che non vi sarebbero più stati né morte, né dolore, né pianti, né pene, perché le cose di un tempo erano passate.
Le parole che seguirono vibrarono stranamente in me mentre egli le pronunciava: specialmente quando sentii, per una leggera, indescrivibile alterazione del tono, che mi stava fissando.
Il vittorioso avrà in retaggio tutte le cose; e io sarò per lui Dio ed egli per me figlio.
Ma, e qui la lettura divenne lenta e chiara, quanto ai codardi, agli increduli ecc., la loro sorte è nello stagno che brucia con fuoco e zolfo, che è la morte seconda.
Da questo momento seppi qual era il destino che St. John temeva per me.
Un pacato e misurato trionfo, unito a una specie di esaltazione, contrassegnò la lettura degli ultimi gloriosi versetti di questo capitolo.
Colui che leggeva era convinto che il suo nome fosse già scritto nel libro della vita dell’Agnello, e aspirava ansiosamente all’ora in cui sarebbe stato ammesso nella città in cui i re della terra portano la loro gloria e il loro onore; che non ha bisogno del bagliore del sole e della luna perché la gloria di Dio la illumina e l’Agnello è la sua luce.
Nella preghiera che seguì alla lettura, tutte le sue energie... tutto il suo austero fanatismo si risvegliarono: egli esultava, combatteva a fianco di Dio, era deciso alla conquista.
Implorò forza per il debole; guida per chi vagava fuori del gregge; il ritorno, sia pure all’undicesima ora, per coloro che le tentazioni del mondo e della carne allontanavano dallo stretto sentiero.
Chiese, sollecitò, reclamò il dono di un tizzone strappato all’incendio.
Il fervore ha sempre una sua profonda solennità: dapprima, nell’ascoltare quella preghiera, mi meravigliai di lui; poi, mentre proseguiva in tono sempre più esaltato, ne fui commossa, e infine fui piena di reverenziale timore. Egli sentiva la grandezza e la bontà del suo proposito con assoluta sincerità, e coloro che lo udivano difenderlo a quel modo non potevano non lasciarsi prendere dallo stesso sentimento.
Finita la preghiera, ci congedammo da lui: doveva partire il mattino dopo, molto presto.
Diana e Mary, dopo averlo baciato, lasciarono la stanza...
obbedendo, credo, a un suo cenno appena sussurrato: io gli tesi la mano augurandogli buon viaggio.
Grazie, Jane.
Come ho detto, tornerò da Cambridge fra una quindicina di giorni: così hai ancora tempo per riflettere.
Se ascoltassi l’orgoglio umano, non parlerei più del nostro matrimonio; ma ascolto il mio dovere, e mi attengo fermamente al mio principale scopo...
di far tutto per la gloria di Dio. Il mio Maestro ha sofferto a lungo: e così soffrirò io. Non posso abbandonarti come un vaso di perdizione: pentiti... deciditi finché sei in tempo. Ricordati che dobbiamo lavorare finché è giorno... essendo stati avvertiti che la notte viene quando nessuno lavora.
Ricordati la sorte del ricco Epulone, che aveva riposto i suoi beni in questa vita. Dio ti dia la forza di scegliere quei beni più elevati che non potranno mai esserti tolti. Nel pronunciare le ultime parole, mi pose una mano sulla testa.
Aveva parlato con calore e con dolcezza: in realtà il suo sguardo non era quello rivolto da un innamorato alla sua amata, ma quello di un pastore che richiama la pecorella smarrita...
o meglio di un angelo custode che veglia sull’anima di cui è responsabile.
Tutti gli uomini di talento, abbiano sentimento o no, fanatici, o idealisti, o dispotici... purché siano sinceri... hanno i loro momenti sublimi in cui dominano e dettano legge. Io sentii venerazione per St. John...
una venerazione così profonda che il suo impeto mi spinse a un tratto a fare ciò che avevo così a lungo evitato.
Ebbi la tentazione di abbandonare ogni lotta con lui... di lasciarmi trascinare dal torrente della sua volontà nell’abisso della sua esistenza per perdervi la mia. Mi sentivo adesso così tenacemente assediata da lui quasi come lo ero stata una volta, in modo diverso, da un altro.
Tutte e due le volte ero fuori di me.
L’aver ceduto allora sarebbe stato un errore di principio; il cedere adesso sarebbe stato un errore di giudizio.
Così penso oggi, nel riconsiderare quelle crisi attraverso il filtro del tempo: in quel momento non mi rendevo conto della mia follia.
Rimasi immobile sotto la mano del mio mostro sacro. I miei rifiuti erano dimenticati... le mie paure superate...
i miei sforzi paralizzati.
L’impossibile ossia il mio matrimonio con St. John stava rapidamente divenendo possibile.
Tutto mutava all’improvviso. La religione chiamava... gli angeli mi facevan cenno... Dio comandava... la vita si arrotolava come una pergamena...
si aprivano le porte della morte mostrando più oltre l’eternità: mi sembrava che, per raggiungere la salvezza e la felicità laggiù, tutto potesse essere sacrificato qui in un attimo.
La stanza scura era piena di visioni.
Puoi decidere adesso?, domandò il missionario.
Me lo chiese gentilmente, e con eguale gentilezza mi trasse a sé.
Oh, quella tenerezza!
Quanto è più potente della forza!
Io potevo resistere all’ira di St. John: divenni pieghevole come un giunco a quei suoi teneri modi.
E tuttavia avevo la certezza che, se avessi ceduto adesso, sarei stata costretta a rimpiangere un giorno la mia precedente ribellione.
La sua natura non era cambiata per un’ora di profonda preghiera; si era solo esaltata. Potrei decidere se fossi certa, risposi.
Se avessi la convinzione che Dio vuole la nostra unione, potrei sposarti qui e subito...
avvenga poi quel che deve avvenire.
Le mie preghiere sono state ascoltate!, esclamò St. John.
Premette ancor più la mano sul mio capo, come se mi rivendicasse a sé: mi circondò col braccio quasi come se mi amasse .
Lottavo contro l’oscurità della mia visione interiore, dinanzi alla quale si aggiravano ancora le nubi.
Sinceramente, con intensità, con passione, anelavo a fare quello che era giusto; e solo quello.
Mi rivolsi al Cielo supplicando: Mostrami, mostrami la via!.
Non mi ero mai sentita così esaltata; e il lettore stesso giudicherà se quello che seguì fu effetto dell’esaltazione.
La casa era silenziosa; credo che tutti a eccezione di St. John e me si fossero ritirati.
L’unica candela stava spegnendosi, la luce lunare riempiva la stanza.
Il cuore mi batteva forte, udivo i suoi rapidi battiti.
Ma di colpo cessarono: una sensazione indefinibile, una specie di scossa elettrica mi attraversò dalla testa ai piedi.
Era un brivido acuto, strano e vibrante, agì sui miei sensi scuotendoli, risvegliandoli, come se fino a quel momento fossero rimasti avvolti in una specie di torpore e ora mentre il mio corpo fremeva rimanevano vigili e in attesa.
Che cosa hai sentito?
Che cosa vedi?, domandò St. John.
Non vidi nulla, ma udii una voce che gridava in qualche parte: Jane!
Jane!
Jane!, niente altro.
Dio mio!
che cos’è?, chiesi senza fiato.
Avrei potuto dire: Dov’è?, perché la voce non sembrava lì nella stanza...
né in casa... né in giardino; non veniva dall’aria... né di sotterra...
né dal cielo.
Io l’avevo udita...
ma non sapevo dove né da dove!
Ed era la voce di un essere umano...
una voce nota, amata, fissa nella mia memoria... quella di Edward Fairfax Rochester; ed era piena di dolore, d’affanno, selvaggia, paurosa, pressante.
Vengo!, gridai.
Aspettami! Oh, verrò!.
Corsi alla porta e guardai nel corridoio: era buio.
Mi precipitai nel giardino: era deserto. Dove sei?, esclamai.
Le colline oltre Marsh Glen rimandarono una debole risposta: Dove sei?.
Rimasi in ascolto.
Il vento sospirava basso fra gli abeti: tutto era brughiera, solitudine e silenzio notturno. Via da me, superstizione!, dissi, mentre quello spettro sorgeva nero presso il nero tasso del cancello.
Questa non è la tua illusione né la tua magia: è opera della natura. Essa si è svegliata e compie, non un miracolo, ma quello che di meglio può.
Mi staccai da St. John, che mi aveva seguita e avrebbe voluto trattenermi.
Era la mia volta di impormi.
Tutte le mie forze erano vigorosamente in giuoco.
Gli dissi di non farmi domande né commenti; lo pregavo di lasciarmi: dovevo e volevo rimanere sola.
Obbedì immediatamente.
Quando il comando è dato con sufficiente energia, l’obbedienza non manca mai. Salii nella mia stanza e mi chiusi dentro; caddi in ginocchio; e pregai a mio modo... diverso da quello di St. John, ma, nella sua forma, efficace.
Mi parve di essere vicinissima a Dio; e la mia anima si gettò piena di gratitudine ai Suoi piedi.
Mi alzai dopo questo ringraziamento... presi una decisione... e mi coricai senza timori, illuminata... solo ansiosa che venisse giorno. CAPITOLO XXXVI Il giorno spuntò.
Mi alzai all’alba.
Per un paio di ore riordinai la mia stanza, riposi le mie cose nei cassetti e nel guardaroba, così come volevo lasciarle per una breve assenza.
Frattanto udii St. John uscire dalla sua camera. Si fermò davanti alla mia porta: temetti che bussasse...
no, solo un foglietto fu passato sotto l’uscio.
Lo raccolsi.
C’era scritto: Ieri sera mi hai lasciato troppo bruscamente.
Se fossi rimasta un po’ più a lungo, avresti posato la mano sulla croce di Cristo e sulla corona degli angeli.
Aspetto una tua più precisa decisione al mio ritorno, fra quindici giorni.
Frattanto sta’ in guardia e prega per non cadere nella tentazione: lo spirito, ne sono sicuro, è pronto, ma la carne è debole, lo vedo.
Pregherò per te a ogni ora.
Tuo St. John.
Il mio spirito, risposi mentalmente, è pronto a fare ciò che è giusto; e la mia carne, spero, è abbastanza forte per compiere la volontà celeste se riuscirò una volta a conoscerla chiaramente.
In ogni caso sarà abbastanza forte per cercare...
chiedere, riconoscere sia pure a tentoni una via di uscita da questa caligine di dubbio, e trovare la luce della certezza.
Era il primo di giugno; tuttavia il mattino era nuvoloso e freddo; la pioggia batteva con violenza contro i vetri.
Udii aprirsi il portone, e dalla finestra vidi uscire St. John e attraversare il giardino.
Prese la via verso Whitcross nella brughiera nebbiosa... là avrebbe incontrato la diligenza. Tra poche ore ti seguirò per questa stessa via, cugino, pensai. Anch’io devo incontrare una diligenza a Whitcross. Anch’io devo cercare e vedere qualcuno in Inghilterra prima di partire per sempre. Mancavano ancora due ore alla colazione.
Ingannai l’attesa camminando silenziosamente per la mia camera e meditando sul messaggio che aveva dato l’attuale orientamento ai miei piani.
Rievocai l’intima sensazione che avevo provato: potevo riviverla in tutta la sua ineffabile stranezza.
Ricordai la voce che avevo udito; mi domandai ancora di dove fosse venuta, ma sempre invano: sembrava esser venuta da dentro me stessa, non dall’esterno.
Era stato forse un semplice fenomeno nervoso... un’allucinazione?
Non potevo pensarlo né crederlo: era piuttosto come un’ispirazione.
Quel violento e misterioso segnale mi aveva sorpreso come il terremoto che aveva scosso dalle fondamenta la prigione di Paolo e Silas; aveva aperto le porte della cella dell’anima e sciolto le sue catene...
l’aveva risvegliata dal sonno, ed essa ne era uscita tremante e sbigottita in ascolto; poi per tre volte era risuonata una voce al mio orecchio sgomento, nel mio cuore tremante. Il mio spirito non aveva avuto paura né aveva sussultato, ma solo esultato di gioia per il successo di uno sforzo che aveva avuto il privilegio di compiere indipendentemente dal gravame del corpo. Tra non molti giorni, dissi concludendo le mie meditazioni, saprò qualche cosa di colui che ieri sera sembrava invocarmi.
Le lettere sono risultate inutili... lo cercherò di persona.
A colazione annunciai a Diana e a Mary che dovevo fare un viaggio e sarei rimasta assente almeno quattro giorni.
Sola, Jane?, domandarono.
Sì, devo vedere, o averne notizie, un amico sul cui conto sono preoccupata da tempo.
Avrebbero potuto dirmi, come certo pensarono, che mi credevano senza altri amici che loro: perché in realtà avevo spesso detto così; ma, con la loro naturale e sincera discrezione, si astennero dal far commenti; Diana mi chiese se ero sicura di stare abbastanza bene per mettermi in viaggio.
Notò che ero molto pallida.
Risposi di non avere altro disturbo eccetto quell’ansia, che speravo di alleviare presto.
Feci gli ultimi preparativi senza essere disturbata da domande o da obiezioni.
Spiegai loro che, per ora, non potevo dir nulla di preciso sui miei propositi, ed esse, amichevolmente e saggiamente, accettarono il mio silenzio riconoscendomi quel privilegio di agire liberamente, che io avrei accordato loro in un’eguale occasione.
Lasciai Moor House alle tre del pomeriggio, e poco dopo le quattro ero al piede della stele indicatrice di Whitcross, aspettando la diligenza che doveva portarmi al lontano Thornfield.
Nel silenzio di quelle strade solitarie in mezzo alle colline deserte, udii il rumore delle sue ruote a grande distanza.
Era la stessa carrozza da cui, un anno prima, ero scesa proprio lì una sera d’estate...
quanto mai desolata, senza speranze e senza meta! Si fermò al mio cenno. Entrai...
senza essere obbligata, questa volta, a privarmi di tutto il mio denaro per avere un posto.
Di nuovo sulla strada di Thornfield, mi sentii come un piccione viaggiatore che torni alla colombaia.
Fu un viaggio di trentasei ore.
Ero partita da Whitcross un martedì nel pomeriggio e la mattina presto del giovedì successivo la diligenza si fermò per abbeverare i cavalli a una locanda lungo la via, nel bel mezzo di uno scenario le cui verdi siepi, i prati immensi e le basse colline pastorali si presentarono al mio occhio come il profilo di un volto un tempo familiare.
Sì, riconobbi il carattere di quella terra: fui sicura di essere vicina alla mia meta.
Quanto dista di qui Thornfield Hall?, domandai al locandiere.
Giusto due miglia, signora, attraverso i campi.
Il mio viaggio è finito, pensai.
Lasciai la diligenza, affidai al locandiere una valigia che avevo, perché me la tenesse finché non ne avessi bisogno; pagai il prezzo della corsa, diedi la mancia al vetturino, e fui pronta a mettermi in cammino: un bel sole brillava sull’insegna della locanda, e io lessi in lettere dorate Lo stemma dei Rochester.
Il cuore mi balzò in petto: ero già sulle terre del mio padrone.
Ma di nuovo rallentò i suoi battiti colpito da un pensiero: Per quanto sai, il tuo padrone può essere al di là della Manica; e poi, se anche è a Thornfield Hall, dove stai andando con tanta fretta, chi è là, oltre lui?
La sua moglie pazza, e tu non hai nulla a che fare con lui: non devi osare parlargli né cercarlo.
È stata una fatica sprecata... faresti meglio a non andare oltre, insisteva la voce ammonitrice.
Chiedi notizie alla gente della locanda; potranno dirti tutto quello che cerchi: risolveranno i tuoi dubbi in un attimo.
Torna da quell’uomo e domanda se il signor Rochester è a casa.
Il suggerimento era assennato, e tuttavia non sapevo risolvermi a metterlo in atto.
Temevo una risposta che mi avrebbe gettato nella disperazione.
Prolungare il dubbio era prolungare la speranza.
Potevo ancora una volta vedere il castello sotto il raggio della sua stella. Ed ecco dinanzi a me la scaletta...
gli stessi campi che avevo attraversato a precipizio, cieca, sorda, sconvolta come se una furia vendicatrice mi inseguisse col suo flagello, il mattino che avevo lasciato Thornfield: prima ancora di saper bene quale direzione avrei preso, mi trovai in mezzo a essi.
Come camminavo in fretta!
Come correvo, a volte!
Come guardavo ansiosa dinanzi a me per vedere i boschi ben noti!
Con quali sentimenti salutavo uno per uno gli alberi che conoscevo e lo scenario familiare di prati e di colli che si aprivano fra di essi!
Infine apparve il bosco; la massa scura dei corvi; un acuto gracchiare spezzò la calma del mattino.
Ne ebbi uno strano piacere: affrettai il passo. Ancora un campo da attraversare... un sentiero da percorrere... e poi sarebbero apparse le mura del cortile...
la foresteria sul retro: l’edificio stesso era ancora nascosto dallo stormo dei corvi.
Lo vedrò subito di fronte, pensai, così le nobili e altere merlature mi colpiranno l’occhio d’un tratto e io potrò riconoscere la finestra del mio padrone; forse vi sarà affacciato...
si alza presto: forse sta passeggiando nel frutteto, o lungo il lastricato sul davanti.
Potessi almeno vederlo!...
solo un momento! Ma in questo caso non sarei tanto pazza da corrergli incontro?
Non posso dirlo... non lo so. E se anche lo facessi... che importerebbe? Dio lo benedica!
Che importerebbe?
A chi farei del male gustando ancora una volta la vita che il suo sguardo può darmi?
Ma deliro: forse in questo momento sta osservando il levarsi del sole sui Pirenei o sugli immoti mari del sud.
Avevo costeggiato il basso muro del frutteto... voltai l’angolo: c’era una porta che si apriva sul prato fra due pilastri sormontati da due sfere di pietra. Da dietro uno di questi pilastri potevo dare uno sguardo furtivo su tutta la facciata dell’edificio.
Mi affacciai con cautela, desiderando assicurarmi se le veneziane di qualche stanza erano già alzate: le merlature, le finestre, la facciata per tutta la sua lunghezza...
l’intera casa, da quel nascondiglio, si offriva al mio sguardo. I corvi che veleggiavano nell’alto forse mi stavano osservando nel mio cauto spiare.
Non so quello che pensassero.
Forse notarono che fui dapprima molto timida e guardinga e che, a poco a poco, divenni quanto mai audace e imprudente.
Una breve occhiata, e poi un lungo sguardo; e poi una corsa fuori dalla mia nicchia e un vagabondaggio nel prato; e un improvviso arresto proprio di fronte al grande edificio, e una prolungata, temeraria contemplazione.
Perché questa ostentazione di diffidenza dapprima?, si saranno chiesti; e perché adesso questa sciocca noncuranza?.
Lettore, ascolta una descrizione.
Un innamorato trova la sua amata addormentata su di una distesa muscosa; desidera dare uno sguardo al suo volto senza svegliarla. Scivola cauto sull’erba, attento a non far rumore; si ferma...
credendo che si sia mossa: si ritira: per nulla al mondo vorrebbe essere visto.
Tutto è immobile: torna a farsi avanti: si china su di lei; un velo leggero nasconde appena il suo volto: egli lo solleva, si china ancor più; adesso i suoi occhi pregustano la visione della bellezza...
calda, fiorente, incantevole nel suo riposo. Come è ansioso il suo primo sguardo!
Ma come rimane fisso, poi!
Come egli trasalisce!
Con quale improvvisa violenza egli afferra fra le braccia quell’essere che, un momento fa, non osava sfiorare con le dita!
Come urla il suo nome, e lascia cadere il suo fardello, e lo contempla stravolto!
La afferra così, e grida e guarda perché non teme più di svegliarla con qualsiasi suono...
con qualsiasi movimento. Credeva che il suo amore dormisse tranquillamente; si accorge che è morta. Io guardai con trepida gioia una casa maestosa: vidi una nera rovina.
Non c’era davvero bisogno di nascondersi dietro un pilastro...
di spiare le grate delle finestre ansiosa di scorgere la vita che si agitava dietro di esse!
Nessun bisogno di stare ad ascoltare se le porte si aprissero... di immaginare passi sul lastricato o sulla ghiaia del viale. Il prato, il parco erano distrutti e devastati; il portone si spalancava vuoto.
La facciata, come l’avevo vista una volta in sogno, era solo una parete, un guscio altissimo e fragile perforato da finestre nude: non più tetto, né merli, né camini...
tutto era crollato. E, all’intorno, un silenzio di morte: la solitudine di un deserto selvaggio.
Nessuna meraviglia se le lettere indirizzate alla gente di lì non avevano avuto risposta: era come inviare messaggi a una tomba nella navata di una chiesa.
Il nero opaco delle pietre diceva per quale destino il castello era stato distrutto...
un incendio: ma chi lo aveva acceso? Qual era la storia di quel disastro?
Che cosa era andato perduto, oltre alle murature, ai marmi, alle strutture di legno?
Anche la vita era stata distrutta come la proprietà? E di chi? Terribile domanda: non v’era lì alcuno che potesse rispondere...
nemmeno un segno spento, un muto indizio.
Nell’aggirarmi fra le mura crollate e nell’interno distrutto, raccolsi le prove che la disgrazia non era recente.
Mi accorsi che le nevi invernali erano turbinate attraverso il portone vuoto, le piogge avevan battuto contro le finestre morte; perché, tra i mucchi di macerie fradice, la primavera aveva dato vita a una vegetazione: erbe e cespugli erano spuntati qua e là fra le pietre e le travi cadute.
E, oh!
dov’era adesso lo sciagurato proprietario di quella rovina?
In quale regione?
Sotto quali auspici?
Il mio sguardo si spinse involontariamente verso il grigio campanile della chiesa, presso il cancello, e mi chiesi: È forse con Damer de Rochester, e condivide con lui il rifugio della sua angusta dimora di marmo?.
Dovevo dare una risposta a questi interrogativi.
Non potevo trovarla se non alla locanda, e là tornai.
L’oste mi portò personalmente la colazione in sala.
Lo pregai di chiudere la porta e sedersi: avevo alcune domande da fargli.
Ma, quando ebbe obbedito, non sapevo di dove cominciare: tanto era il terrore che provavo per le possibili risposte.
E tuttavia lo spettacolo di desolazione che avevo appena lasciato mi preparava in certo modo a una storia di sventure.
L’oste era un uomo di mezza età, di aspetto decente.
Naturalmente conoscete Thornfield Hall, cominciai col dire infine.
Sì, signora; una volta ho vissuto là.
Davvero?.
Ma non quando c’ero io, pensai: non ti ho mai visto.
Ero il maggiordomo del defunto signor Rochester, aggiunse.
Il defunto!
Mi parve di aver ricevuto in pieno il colpo che avevo cercato di evitare.
Il defunto!, ripetei senza fiato.
È morto?.
Intendo dire il padre del signor Edward, il padrone attuale, spiegò.
Respirai: il sangue riprese a scorrere nelle mie vene.
Queste parole mi davano almeno la certezza che il signor Edward il mio signor Rochester era vivo: era, insomma, il padrone attuale.
Rallegranti parole! Mi parve che avrei potuto udire tutto il seguito... quale potesse essere la sua conclusione... con relativa tranquillità.
Poiché non era nella tomba, potevo accettare di apprendere, pensavo, che era agli antipodi.
E il signor Rochester vive a Thornfield Hall, adesso?, chiesi conoscendo, naturalmente, la risposta, ma per evitare di chiedere direttamente dove fosse.
No, signora... oh, no! Nessuno vive là.
Immagino che siate nuova di queste parti, altrimenti sapreste quello che è avvenuto lo scorso autunno...
Thornfield Hall è tutto una rovina: è stato distrutto da un incendio giusto all’epoca del raccolto.
Una disgrazia tremenda!
Un valore immenso andato distrutto: si poté salvare solo qualche mobile.
Il fuoco scoppiò in piena notte; e prima che giungessero le pompe da Millcote, tutto l’edificio era una massa di fiamme: era uno spettacolo terribile: io stesso l’ho visto.
In piena notte!, mormorai.
Sì, era sempre stata l’ora della fatalità per Thornfield.
Si sa come avvenne?, domandai.
Fecero delle supposizioni, signora: fecero delle supposizioni.
Ma, in realtà, direi che fu accertato senza possibilità di dubbio.
Forse non sapete, continuò avvicinando un po’ la sua sedia al tavolo e abbassando la voce, che c’era una signora...
una... una pazza, custodita nella casa. Ho sentito dire qualche cosa in proposito.
Era sorvegliata a vista, signora; addirittura per anni la gente non seppe neppure della sua esistenza.
Nessuno l’aveva vista: si sapeva solo da certe dicerie che quella persona era nel castello: ed era difficile immaginare chi e che cosa fosse.
Dicevano che il signor Rochester l’avesse portata dall’estero, e alcuni credevano che fosse stata la sua amante.
Ma un anno fa accadde una strana cosa...
una cosa molto strana.
Temetti di udire la mia storia e cercai di richiamarlo al fatto principale.
E questa signora?.
Questa signora, rispose, risultò essere la moglie del signor Rochester! La scoperta fu fatta nel modo più singolare. Vi era al castello una signorina, una istitutrice, di cui il signor Rochester si....
Ma il fuoco?, incalzai. Ci sto arrivando, signora... di cui il signor Rochester si innamorò.
I domestici dicono di non aver mai visto nessuno innamorato a quel punto: non faceva che starle appresso.
Si erano abituati a tenerlo d’occhio... come fanno i domestici, voi lo sapete, signora...
e lui teneva più a lei che a qualsiasi altra cosa: sebbene nessuno eccetto lui la considerasse tanto bella.
Era un cosino piccolo piccolo, dicono, quasi una bambina.
Personalmente non l’ho mai vista; ma ne ho sentito parlare da Leah, la cameriera.
Leah le voleva bene.
Il signor Rochester era sui quarant’anni e questa istitutrice non ne aveva ancora venti; e, vedete, quando i signori della sua età si innamorano di una ragazzina, spesso è come se fossero stregati.
Be’, avrebbe voluto sposarla.
Mi racconterete un’altra volta questa parte della storia, dissi: ma ora vorrei sapere tutto dell’incendio.
Si sospettò che questa pazza, la signora Rochester, ne fosse responsabile?. Avete indovinato, signora: è quasi certo che è stata lei, e nessun altro che lei, ad appiccare il fuoco. Aveva una donna che la custodiva, una certa signora Poole... una donna brava, nel suo lavoro, e molto fidata, ma con un difetto... un difetto comune a molte di queste infermiere e governanti...
si teneva una bottiglia di gin per suo uso privato, e ogni tanto beveva un goccio di troppo.
È scusabile perché aveva una vita dura: ma era pericoloso, perché quando la signora Poole si addormentava dopo aver preso il suo gin mescolato, la pazza, che era astuta come una strega, le toglieva le chiavi di tasca, usciva dalla sua stanza e andava gironzolando per la casa, combinando tutti i guai che le passavano per la testa.
Dicono che una volta abbia quasi fatto bruciare il marito nel suo letto; ma su questo non so altro.
Comunque quella notte, dapprima diede fuoco alle tende della camera attigua alla sua, e poi scese al piano di sotto, andò nella stanza che era stata dell’istitutrice e incendiò il letto: ma fortunatamente non ci dormiva nessuno.
L’istitutrice era fuggita due mesi prima, e per quanto il signor Rochester l’avesse cercata come la cosa più preziosa che avesse al mondo, non poté mai saper nulla su di lei; e divenne selvaggio...
veramente selvaggio per questa sua delusione: non era mai stato un uomo violento, ma, dopo averla persa, divenne pericoloso. E poi voleva restar solo.
Mandò la signora Fairfax, la direttrice della casa, da certi parenti di lei, molto lontano; ma lo fece in bel modo, perché le assegnò un vitalizio: e lei se lo meritava...
era una donna eccellente. La signorina Adèle, una sua figlia adottiva, fu messa in collegio.
Ruppe ogni rapporto con la nobiltà del luogo e si chiuse nel castello come un eremita.
Come?
Non lasciò l’Inghilterra?.
Lasciare l’Inghilterra?
Dio vi benedica, no!
Non varcava la soglia di casa se non di notte, quando se ne andava vagando come uno spettro per il parco e il frutteto quasi fosse uscito di senno...
e a mio parere gli era proprio successo questo; perché, signora, non avete certo mai visto un uomo più vivace, intraprendente e intelligente di lui prima che quel moscerino di istitutrice gli venisse tra i piedi.
Non era un tipo dedito al vino, alle carte e alle corse come tanti, anche se non era molto bello; ma aveva un suo coraggio e una sua volontà, come nessun altro.
Io l’ho conosciuto fin da ragazzo, capite? e per parte mia ho sempre desiderato che quella signorina Eyre fosse sprofondata in mare prima di capitare a Thornfield Hall. Allora il signor Rochester era in casa, al momento dell’incendio?.
Sicuro che c’era; e quando tutto stava bruciando, sopra e sotto, salì fino alle soffitte, tirò fuori dal letto i domestici e li aiutò a scendere lui stesso; e poi tornò su per fare uscire la moglie pazza dalla sua cella.
E allora gli gridarono che lei era sul tetto: era dritta lassù, che agitava le braccia oltre i merli e urlava da farsi sentire a un miglio di distanza: io la vidi e la udii con queste orecchie.
Era un donnone con lunghi capelli neri: la vedevamo là in piedi, agitarsi tra le fiamme. Posso testimoniare, e parecchi altri con me, che il signor Rochester salì sul tetto attraverso il lucernario; lo udimmo chiamare: Bertha!.
Lo vedemmo avvicinarsi a lei; e allora, signora, lei lanciò un urlo e fece un balzo, e un minuto dopo era lì sfracellata sul lastricato.
Morta?.
Morta!
sicuro, fredda come le pietre macchiate di sangue, dove la sua testa si era sfracellata.
Dio mio, Dio mio!.
Potete dirlo, signora: fu terribile!.
Rabbrividì.
E poi?, incalzai.
Be’, signora, poi la casa bruciò fino alle fondamenta: adesso è rimasto in piedi solo qualche pezzo di muro.
E vi furono altre vittime?. No...
forse sarebbe stato meglio se ve ne fossero state.
Che intendete dire?.
Povero signor Edward!, esclamò, non me lo sarei mai aspettato.
Alcuni dicono che fu un giusto castigo per aver tenuto segreto il suo primo matrimonio e aver tentato di prendere un’altra moglie mentre ne aveva in vita già una: ma a me fa una gran compassione.
Avete detto che è vivo?, esclamai.
Sì, sì, è vivo; ma molti pensano che sarebbe meglio se fosse morto.
Perché?
Come?.
Il sangue mi si agghiacciò ancora.
Dov’è?, domandai. È in Inghilterra?.
Certo...
certo...
è in Inghilterra; non può lasciar l’Inghilterra, penso...
ormai ci si è fissato. Che agonia!
E quell’uomo sembrava deciso a prolungarla.
È completamente cieco, disse infine.
Sì, completamente cieco, povero signor Edward.
Avevo temuto di peggio.
Avevo temuto che fosse impazzito.
Radunai le mie forze per chiedere come fosse avvenuta la sciagura.
Fu tutto a causa del suo coraggio, e in certo modo, si potrebbe dire, della sua generosità, signora: non volle lasciare la casa finché tutti non fossero usciti.
Infine, mentre scendeva per la scala principale, dopo che la signora Rochester si era gettata dai merli, ci fu un grande schianto e venne giù tutto.
Fu tirato fuori dalle rovine, vivo, ma ferito malamente: una trave era caduta in modo da proteggerlo in parte, ma un occhio era andato, e una mano così schiacciata che il signor Carter, il chirurgo, dovette amputargliela subito.
L’altro occhio si infiammò, ed egli perse la vista anche di quello.
Adesso è veramente un invalido...
cieco e mutilato. E dov’è?
Dove vive, adesso?.
A Ferndean, una residenza di campagna in una sua proprietà, a circa trenta miglia da qui: un posto veramente desolato.
Chi è con lui?.
Il vecchio John e sua moglie: non ha voluto altri.
Dicono che è un uomo finito.
Avete un qualsiasi mezzo di trasporto?.
Ho un calesse, signora, un bel calessino.
Preparatelo immediatamente, e se il vostro conducente mi potrà portare a Ferndean quest’oggi, prima del buio, pagherò a voi e a lui il doppio del prezzo consueto.
CAPITOLO XXXVII La residenza di Ferndean era un fabbricato molto antico, di medie dimensioni e senza pretese architettoniche, chiuso in una boscaglia.
Ne avevo già sentito parlare.
Il signor Rochester lo nominava spesso e vi andava qualche volta.
Suo padre aveva acquistato quella proprietà per la passione della caccia.
Lui avrebbe voluto abbandonarla, ma non era mai riuscito ad affittare la casa perché il luogo era malsano e brutto.
Così Ferndean era rimasto disabitato e senza mobilio a eccezione di due o tre stanze per accogliere il padrone nella stagione della caccia.
Arrivai a questa casa giusto prima del buio. Era una serata nuvolosa, tirava un vento freddo e cadeva una pioggerella continua e penetrante. Percorsi l’ultimo miglio a piedi, dopo aver rimandato il calesse e il suo guidatore con il doppio compenso che avevo promesso. Il castello non si vedeva tanto folta e scura era la selva di alberi che lo circondava.
Un cancello di ferro fra due pilastri di granito me ne indicò l’entrata e, al di là, mi trovai d’un tratto nel buio di una fitta boscaglia.
Un sentiero erboso scendeva lungo la navata della foresta, fra il colonnato dei vecchi tronchi nodosi e gli archi dei rami.
Lo seguii convinta di giungere presto all’abitazione, ma andava sempre più avanti e continuava a svolgersi portandomi sempre più lontano: non si vedeva alcun segno di una casa o di un parco.
Pensai di aver preso una direzione sbagliata e di essermi smarrita.
Il buio del cielo al crepuscolo unito a quello della boscaglia mi si addensava attorno.
Guardai in giro cercando un’altra strada.
Ma non ce n’erano: dappertutto intrecci di rami, tronchi come colonne, foglie spesse e dense... nessuna apertura.
Proseguii; finalmente il sentiero si allargò, gli alberi divennero un poco più radi; vidi una cancellata e infine la casa...
Nella luce incerta, si distingueva appena tra gli alberi, tanto umide e verdi erano le sue vecchie mura.
Entrai per un cancello chiuso solo da un saliscendi, mi trovai in uno spiazzo cintato da cui il bosco si allontanava a semicerchio. Non c’erano fiori né aiuole; solo un viale ghiaioso girava attorno a un terreno coperto di erbe, la foresta lo cingeva tutt’intorno.
La casa presentava sulla facciata due timpani aguzzi; le finestre erano strette, chiuse da inferriate: anche il portone era stretto e vi si accedeva per un gradino.
Il luogo appariva, come aveva detto il locandiere dello Scudo dei Rochester, veramente desolato.
Tutto era silenzioso come una chiesa in un giorno non festivo: il rumore della pioggia sulle foglie era l’unico suono.
C’è vita, qui?, mi domandai. Sì, c’era qualche sorta di vita perché udii un movimento...
lo stretto portone si stava aprendo e qualcuno ne usciva.
Il battente si schiuse piano: una figura si fece avanti nel crepuscolo e si fermò sul gradino: un uomo senza cappello; allungò la mano come per sentire se piovesse.
Anche al buio lo riconobbi...
era il mio padrone Edward Fairfax Rochester.
Mi fermai, trattenni il respiro, e rimasi a guardarlo... a scrutarlo, non vista e, ahimè, per lui invisibile.
Era un incontro improvviso, in cui la gioia era soffocata dalla pena.
Riuscii a reprimere un’esclamazione, frenai il desiderio di correre verso di lui.
La sua figura aveva lo stesso solito e vigoroso impianto di un tempo: il suo portamento era ancora eretto, i suoi capelli ancora di un nero corvino; le sue fattezze non erano alterate né consunte; né, in un anno, alcuna sofferenza aveva potuto domare la sua forza atletica né spegnere la sua vigoria.
Ma nell’espressione vidi un cambiamento: era disperato e meditabondo...
mi ricordava un qualche uccello o animale selvaggio offeso e imprigionato, reso pericoloso dal suo cupo dolore. L’aquila in gabbia, cui fossero stati crudelmente spenti gli occhi cerchiati d’oro, poteva apparire quale appariva quel cieco Sansone. E, lettore, credi che lo temessi in quella sua tenebrosa ferocia?...
se lo credi mi conosci poco.
Al mio dolore si unì la dolce speranza che presto avrei osato far cadere un bacio su quella fronte di roccia, su quelle labbra così rigidamente serrate: ma non ancora.
Non volevo ancora andargli vicino.
Scese dal gradino e venne lentamente avanti, a tentoni, verso il terreno erboso.
Dov’era adesso il suo passo sicuro?
Poi si fermò come se non sapesse dove dirigersi.
Alzò la mano e si aprì le palpebre; con un estremo sforzo rivolse uno sguardo vuoto al cielo e alla corona degli alberi: si vedeva che tutto per lui era tenebra inconsistente.
Tese la mano destra ; parve voler farsi un’idea, al tatto, di ciò che lo circondava: ma incontrò solo il vuoto; gli alberi erano lontani da lui di qualche iarda.
Rinunciò, incrociò le braccia e rimase fermo e silenzioso sotto la pioggia, che adesso cadeva fitta sul suo capo scoperto.
In quel momento John venne fuori da qualche parte e si avvicinò a lui.
Volete il mio braccio, signore?, disse; sta per venir giù un acquazzone: non sarebbe meglio che rientraste?.
Lasciami solo, fu la risposta.
John rientrò senza avermi veduta.
Il signor Rochester tentò di passeggiare un po’ attorno: ma invano...
tutto era troppo indefinito per lui.
Riprese a tastoni la via verso casa e, rientrato, chiuse la porta. Allora mi avvicinai e bussai: la moglie di John venne ad aprire. Mary, dissi, come state?.
Sussultò come se avesse visto un fantasma; la tranquillizzai.
Al suo frettoloso: Siete proprio voi, signorina, a quest’ora, qui, in questo posto solitario?, risposi prendendole la mano; e poi la seguii in cucina, dove John era adesso seduto accanto al fuoco.
Spiegai loro in poche parole di avere saputo quello che era successo dopo la mia partenza da Thornfield e di essere giunta per vedere il signor Rochester.
Pregai John di andare fino alla casa sulla strada, dove avevo congedato il calesse, e prendere la mia valigia, che avevo lasciato là: poi, togliendomi il cappello e lo scialle, chiesi a Mary se potevo restare lì per quella notte; e, saputo che una sistemazione, sebbene difficile, non era impossibile, le dissi che sarei rimasta.
Proprio in quel momento squillò il campanello nel salotto.
Quando sarete da lui, dissi, avvertite il padrone che una persona desidera parlargli, ma non ditegli il mio nome.
Non credo che vorrà vedervi, rispose; non riceve nessuno.
Appena fu di ritorno, le chiesi che cosa aveva detto.
Dovete fargli sapere il vostro nome e quello che volete, rispose.
Poi riempì d’acqua un bicchiere e lo pose su di un vassoio insieme a due candele.
Ha suonato per questo?, domandai.
Sì; sebbene sia cieco, quando fa buio vuole sempre due candele accese.
Datemi il vassoio: glielo porterò io.
Lo presi dalle sue mani; lei mi indicò la porta del salotto.
Il vassoio mi tremò fra le dita; l’acqua traboccò dal bicchiere; il cuore mi batteva forte e in fretta.
Mary aprì la porta per me e la chiuse alle mie spalle.
Il salotto aveva un aspetto tetro: un misero fuoco ardeva appena nella griglia; e, chino su di esso, con la testa appoggiata all’alta e antica mensola del camino, apparve il cieco abitatore della stanza.
Il suo vecchio cane, Pilot, era accucciato in un angolo appartato, e si raggomitolava tutto come se temesse di essere inavvertitamente calpestato.
Pilot drizzò le orecchie quando entrai: poi balzò su guaendo e uggiolando e si slanciò verso di me: quasi mi fece cadere il vassoio dalle mani.
Lo posai sul tavolo; poi accarezzai l’animale dicendo piano: Sta’ giù!.
Il signor Rochester si volse meccanicamente per vedere che cos’era quel trambusto: ma, poiché non vide nulla, si voltò ancora con un sospiro.
Dammi l’acqua, Mary, disse.
Mi avvicinai a lui col bicchiere dell’acqua, ormai ridotta a metà; Pilot mi seguì, ancora eccitato.
Che succede?, domandò.
Giù, Pilot, ripetei.
Lui si fermò nel gesto di portarsi l’acqua alle labbra, e parve restare in ascolto: poi bevve e posò il bicchiere.
Sei tu, Mary, non è vero?.
Mary è in cucina, risposi.
Tese la mano con un gesto improvviso, ma, non vedendo dov’ero, non riuscì a toccarmi.
Chi è?
Chi è lì?, chiese, cercando, sembrava, di vedere con quegli occhi senza luce...
vano e angoscioso tentativo!
Rispondetemi...
parlate!, ordinò a voce alta con tono imperioso. Volete ancora un poco d’acqua, signore?
Ho rovesciato metà di quella che era nel bicchiere, dissi.
Chi è?
Che cosa è?
Chi parla?.
Pilot mi conosce, e John e Mary sanno che sono qui.
Sono arrivata solo stasera, risposi. Gran Dio!... quale allucinazione mi ha preso?
Quale dolce follia si impadronisce di me?.
Non allucinazione...
non follia: la vostra mente, signore, è troppo forte per essere allucinata, siete troppo sano e forte per cadere nella pazzia.
Dov’è chi parla?
È solo una voce?
Oh!
io non posso vedere, ma devo sentire, o il cuore mi si fermerà e il cervello andrà in pezzi.
Chiunque... dovunque voi siate...
lasciatevi toccare o morirò!.
Brancolò; io fermai la sua mano errante e la strinsi fra le mie. Le sue dita!, gridò; le sue piccole dita sottili! Allora deve esserci anche lei.
La sua mano muscolosa si liberò dalla stretta; mi afferrò il braccio, la spalla...
il collo... la vita... mi trovai tutta unita e avvinta a lui. È Jane! Che cosa succede! È il suo corpo... sei tu....
E la sua voce, aggiunsi.
È tutta lei: anche il suo cuore.
Dio vi benedica, signore. Sono felice di esservi ancora così vicina. Jane Eyre!... Jane Eyre!, non poteva dir altro. Mio caro padrone, risposi, sono Jane Eyre: vi ho trovato...
sono tornata a voi. In realtà?... in carne e ossa?
La mia Jane, viva?.
Mi toccate, signore...
mi tenete, e abbastanza stretta: non sono fredda come un cadavere, né inconsistente come l’aria, non è vero?.
La mia cara, viva!
Questo è il suo corpo e questo è il suo volto: ma come posso avere ottenuto questa grazia dopo tanta miseria? È un sogno; come quelli che ho avuto di notte, quando l’ho stretta al mio cuore come faccio adesso; e l’ho baciata, così... e ho sentito che mi amava, e ho creduto che non mi avrebbe lasciato!.
Mai più lo farò, signore, da questo momento. Mai più, dice la visione?
Ma mi sono sempre svegliato e ho trovato che era una crudele beffa; e mi sono sentito desolato e solo...
in una vita buia, abbandonata e disperata... con l’anima assetata senza possibilità di bere...
col cuore affamato senza possibilità di alimento.
Gentile, dolce sogno che adesso ti annidi fra le mie braccia, anche tu svanirai come hanno fatto i tuoi fratelli prima di te; ma baciami prima di andartene...
abbracciami, Jane. Premetti le labbra sui suoi occhi un tempo ardenti e ora senza luce...
scostai i capelli dalla sua fronte e baciai anche quella.
Improvvisamente parve rianimarsi: fu preso dalla certezza che tutto questo era reale.
Sei tu... sei tu, Jane? Sei dunque tornata a me?. Sì.
E non sei morta in qualche fosso o annegata in qualche fiume?
Non stai languendo derelitta fra estranei?.
No, signore!
adesso sono una donna indipendente.
Indipendente?
Che intendi dire, Jane?.
Il mio zio di Madera è morto e mi ha lasciato cinquemila sterline.
Ah! questo è vero...
è reale!, esclamò.
Non avrei mai potuto sognarlo.
E poi c’è questa voce caratteristica, così vivificante e viva, e così dolce, che intenerisce il mio cuore inaridito e vi porta la vita...
Ma come, Janet, sei una donna indipendente?
Una donna ricca?. Proprio ricca, signore.
Se non volete che viva con voi, posso fabbricarmi una casa accanto alla vostra porta, e voi potrete venire a sedervi nel mio salotto quando avrete bisogno di compagnia, la sera.
Ma se sei ricca, Jane, adesso avrai certo degli amici che baderanno a te e non permetteranno che ti dedichi a un cieco storpio come me.
Vi ho detto che sono indipendente, signore, così come sono ricca: padrona di me stessa.
E starai con me?.
Certo... a meno che facciate obiezione.
Sarò la vostra vicina, la vostra infermiera, la direttrice della vostra casa. Vi ho trovato solo: sarò la vostra compagna...
leggerò per voi, vi condurrò a passeggio, starò seduta accanto a voi, baderò a voi, sarò i vostri occhi e le vostre mani.
Lasciate andare questo aspetto triste, mio caro padrone: finché avrò vita non rimarrete solo.
Non rispose; appariva serio... assorto; sospirò; dischiuse appena le labbra come per parlare: le richiuse. Mi sentii un poco imbarazzata.
Forse ero stata audace, avevo esagerato; e lui, come St. John, trovava sconveniente la mia sconsideratezza. In realtà avevo fatto la mia proposta con l’idea che egli desiderasse che fossi sua moglie e me lo chiedesse. Mi aveva sostenuta l’idea, non meno sicura perché inespressa, che egli mi avrebbe subito rivendicata come sua.
Ma, poiché non faceva alcun accenno in proposito e diventava sempre più cupo, pensai improvvisamente che potevo essermi sbagliata e che forse mi ero involontariamente comportata da sciocca; e cominciai a liberarmi dolcemente dalle sue braccia...
ma subito egli mi strinse più forte. No... no... Jane; non devi andartene. No... io ti ho toccato, ti ho udito, ho sentito il conforto della tua presenza... la dolcezza della tua consolazione: non posso rinunciare a questa gioia. Ben poco è rimasto in me stesso... devo avere te. Il mondo può ridere... chiamarmi assurdo ed egoista... non ha importanza.
La mia anima ha bisogno di te: deve essere soddisfatta o si prenderà una vendetta mortale sul corpo che la racchiude.
Bene, signore, starò con voi: ve l’ho detto. Sì...
ma quando parli di stare con me intendi una cosa; io ne intendo un’altra.
Tu forse potresti adattarti a starmi sempre vicina...
ad attendere a me come una piccola infermiera amorevole , e certo questo dovrebbe bastarmi.
Immagino che adesso non dovrei nutrire per te se non dei sentimenti paterni; lo pensi anche tu?
Su... dimmelo.
Penserò quello che desiderate, signore: mi accontento di essere solo la vostra infermiera, se pensate che sia meglio così.
Ma tu non puoi essere solo la mia infermiera, Janet: sei giovane...
un giorno dovrai sposarti. Non mi preoccupo del matrimonio.
Devi preoccupartene, Janet; se fossi quello che ero un tempo ci penserei io a fartene preoccupare...
ma... cieco come sono!. Cadde ancora nella tristezza.
Io, al contrario, divenni più allegra e presi nuovo coraggio: le sue ultime parole mi avevano fatto capire dov’era la difficoltà; e, poiché per me non si trattava affatto di una difficoltà, mi sentii perfettamente sollevata dal mio imbarazzo di prima.
Ripresi la conversazione con maggior vivacità.
È tempo che qualcuno pensi a riumanizzarvi, dissi dividendogli i folti riccioli, lunghi e scarmigliati; perché vedo che vi state trasformando in un leone o qualche cosa del genere.
Avete un faux air74 da Nabucodonosor in campo, questo è certo: i vostri capelli mi ricordano le penne dell’aquila; se anche le unghie vi sono diventate artigli di uccello, questo non lo so.
Su questo braccio non ho né mano né unghie, disse traendo dal petto l’arto mutilato e mostrandomelo.
È solo un moncherino...
uno spettacolo disgustoso! Non lo credi anche tu, Jane?. Fa pietà vederlo; come fa pietà vedere i vostri occhi...
e la cicatrice che il fuoco vi ha lasciato sulla fronte: e il peggio è che c’è pericolo di amarvi troppo appunto per questo; e far troppo conto di voi.
Credevo, Jane, che avresti sentito ripugnanza per il mio braccio e per il mio volto sfregiato.
Davvero?
Non parlate così, se non volete che vi sgridi per queste vostre idee.
Adesso permettete che vi lasci un attimo per fare un bel fuoco e ripulir bene il caminetto.
Ve ne accorgete, quando il fuoco è vivo?.
Sì; con l’occhio destro vedo un bagliore, un riflesso rossastro.
E vedete le candele?.
Molto debolmente...
come due nubi luminose. E potete vedere me?.
No, mia cara: ma mi basta, e ne ringrazio il cielo, di poterti udire e toccare.
Quando cenate?.
Non ceno mai.
Ma stasera prenderete qualche cosa.
Io ho fame: e direi anche voi, solo che ve ne dimenticate. Chiamai Mary, e in breve la stanza ebbe un aspetto più gaio. In egual modo gli preparai un buon pranzo.
Ero alle stelle, felice di parlare con lui, con scioltezza, durante la cena e dopo, per lungo tempo.
Con lui non provavo alcun imbarazzo, nulla che soffocasse la mia allegria e la mia vivacità; perché con lui mi sentivo perfettamente a mio agio, condividevo i suoi gusti; tutto quello che dicevo o facevo sembrava confortarlo o ravvivarlo.
Deliziosa sensazione!
Tutta la mia natura ne era illuminata e sembrava risvegliarsi: in sua presenza avevo il senso della pienezza di vivere, ed egli viveva in me.
Nonostante la sua infermità, il sorriso sfiorava il suo volto, la felicità splendeva sulla sua fronte; i suoi lineamenti si addolcivano e acquistavano calore.
Dopo cena cominciò a farmi molte domande su dove ero stata, che cosa avevo fatto, come ero riuscita a trovarlo; ma gli diedi solo risposte parziali: era troppo tardi, quella sera, per entrare in particolari.
Inoltre non volevo toccare corde troppo vibranti... aprire nel suo cuore nuove fonti di emozione: il mio solo scopo attuale era di renderlo felice. E felice, come ho detto, era, ma solo a momenti.
Se un attimo di silenzio spezzava la conversazione, tornava inquieto, mi toccava e diceva: Jane.
Sei proprio un essere umano, Jane?
Ne sei sicura?.
Lo credo in coscienza, signor Rochester.
E tuttavia come hai potuto, in questa sera buia e triste, apparire d’improvviso presso il mio focolare solitario?
Ho teso la mano per prendere un bicchier d’acqua da una domestica, e l’ho avuto da te: ho fatto una domanda aspettandomi che mi rispondesse la moglie di John, e la tua voce mi è risuonata all’orecchio.
Perché ero entrata io al posto di Mary, con il vassoio. C’è un incanto in questa ora che trascorro con te.
Come potrei dirti quale tetra, paurosa, disperata vita abbia trascinato nei mesi scorsi?
Senza far nulla, senza aspettar nulla; confondendo il giorno con la notte; solo provando una sensazione di freddo quando lasciavo spegnersi il fuoco, o di fame quando dimenticavo di mangiare: e poi una continua disperazione, e, a volte, un desiderio delirante di vedere ancora la mia Jane.
Sì, bramavo il suo ritorno più della mia vista perduta.
Come può essere che Jane sia con me e dica di amarmi?
Non partirà improvvisamente come è venuta?
Domani, temo che non la troverò più.
Ero sicura che una risposta pratica e banale, che non c’entrasse per niente con le sue domande ancora sconvolte, fosse la migliore e la più rassicurante per lui, nello stato in cui si trovava.
Gli passai le dita sulle sopracciglia e gli dissi che erano state sciupate dal fuoco e che vi avrei applicato qualche cosa che le avrebbe fatte crescere folte e nere come un tempo. A che serve, spirito benefico, farmi del bene in un senso, se poi, in qualche fatale momento, mi abbandonerai ancora...
se passerai come un’ombra in luoghi e in mondi per me sconosciuti per poi non riuscire più a ritrovarti?.
Avete in tasca un pettine, signore?.
Perché, Jane?.
Solo per pettinarvi questa nera e ispida criniera.
Vi trovo piuttosto allarmante, se vi guardo da vicino; dite che sono una fata, ma certo voi siete molto più simile a uno gnomo.
Sono brutto, Jane?.
Molto, signore: lo siete sempre stato e lo sapete.
Hum!
Non hai perduto la malignità, dovunque sia stata.
E tuttavia sono stata con brava gente, molto migliore di voi: cento volte migliore; con idee e modi di vedere che voi non avete mai avuto in vita vostra: molto più nobili ed elevati.
Con chi diavolo sei stata?.
Se vi contorcete a questo modo finirò con lo strapparvi i capelli, e allora penso che la smetterete di mettere in dubbio la mia concretezza.
Con chi sei stata, Jane?.
Per questa sera, signore, non riuscirete a cavarmi altro; dovete aspettare fino a domani; vedete, lasciare a mezzo la mia storia sarà una sorta di garanzia che riapparirò a colazione per finirla.
A proposito, devo ricordarmi di non sorgere davanti al vostro focolare solo con un bicchier d’acqua: dovrò portare almeno un uovo, per non dir nulla del prosciutto fritto.
Piccolo elfo beffardo... nato da una fata e allevato dagli uomini!
Mi fai sentire come non mi sono mai sentito in questi ultimi dodici mesi.
Se Saul ti avesse avuto come suo Davide, avrebbe potuto esorcizzare il Maligno senza bisogno dell’arpa.
Ecco, signore, siete stato messo in ordine e reso decente.
Adesso vi lascerò: ho viaggiato per tre giorni e credo di essere stanca.
Buona notte.
Ancora una parola, Jane: c’eran solo signore nella casa in cui sei stata?.
Risi e fuggii via, ridendo ancora mentre salivo le scale.
Una buona idea, pensavo allegramente, ho modo di distrarlo dalle sue malinconie per un bel po’ di tempo.
Il mattino dopo, molto presto, lo udii, già alzato e inquieto, vagare da una stanza all’altra.
Appena Mary fu scesa, lo sentii chiedere: C’è la signorina Eyre?.
E poi: Quale stanza le hai dato?
Era asciutta?
E lei è ancora di sopra?
Va’ a chiederle se ha bisogno di qualche cosa e quando scenderà.
Scesi non appena pensai che c’era qualche possibilità di avere la colazione.
Entrando molto cautamente nella stanza, potei vederlo prima che si rendesse conto della mia presenza.
Era davvero triste lo spettacolo di quello spirito vigoroso sottomesso a un’infermità fisica.
Sedeva sulla sua sedia, immobile ma irrequieto: evidentemente in attesa; la tristezza, adesso abituale in lui, gli segnava i lineamenti.
Il suo aspetto faceva pensare a una lampada spenta che aspetta di essere riaccesa... e, ahimè!
non era lui quello che poteva ridar luce a un’espressione animata: per questo dipendeva da un altro!
Avevo deciso di essere gaia e disinvolta, ma l’incapacità di quell’uomo forte toccava nel vivo il mio cuore.
Tuttavia mi avvicinai a lui con tutto il brio che mi fu possibile. Signore, dissi, è un bel mattino di sole.
La pioggia è finita e adesso c’è una luce bellissima: farete subito una passeggiata.
Avevo ridestato la luce: il suo volto divenne raggiante.
Oh, sei qui, mia allodola?
Vienimi vicina.
Non te ne sei andata, non sei svanita?
Un’ora fa ho sentito una tua sorella che cantava alto nel bosco; ma il suo canto non aveva musica per me, così come il sole che stava spuntando non aveva raggi.
Tutte le melodie della terra sono concentrate nella voce della mia Jane : tutto il sole che posso sentire è nella sua presenza.
Mi vennero le lacrime agli occhi nell’udire questa ammissione della sua dipendenza: come se un’aquila reale incatenata alla sua gruccia fosse costretta ad affidarsi alla tutela di un passero.
Ma non volevo essere lacrimosa; mi asciugai furtivamente qualche lacrima e mi affaccendai a preparare la colazione.
Passammo la maggior parte del mattino all’aria aperta.
Lo condussi fuori da quella foresta umida e selvaggia verso la campagna ridente: gli descrissi il verde brillante dei campi; la nuova freschezza dei fiori e delle siepi; il luminoso azzurro del cielo.
Cercai per lui un sedile in un luogo piacevole e appartato: il tronco secco di un albero; e non mi rifiutai, quando si fu seduto, di sedermi a mia volta sulle sue ginocchia.
Perché non avrei dovuto farlo, se lui e io eravamo entrambi più felici stando vicini che separati?
Pilot si accucciò accanto a noi: tutto era tranquillo. Egli cominciò improvvisamente a parlare stringendomi fra le braccia.
Crudele, crudele fuggitiva!
Oh, Jane, che cosa non ho provato quando scoprii che eri fuggita da Thornfield e non riuscii a trovarti in nessuna parte; e quando poi, frugando in camera tua, mi accorsi che non avevi preso denaro né altro!
Una collana di perle che ti avevo donato era intatta nel suo piccolo astuccio; i tuoi bauli erano legati e chiusi come erano stati preparati per il viaggio di nozze.
Che cosa avrebbe potuto fare la mia piccola cara, mi domandavo, priva di tutto e senza un soldo?
E che cosa fece?
Raccontamelo adesso.
Lo accontentai, e presi a raccontargli le vicende di quell’ultimo anno.
Tralasciai quasi quel che si riferiva ai tre giorni di vagabondaggio e di fame, perché dirgli tutto sarebbe stato infliggergli un’inutile pena: il poco che gli dissi gli lacerò il cuore più che non desiderassi.
Mi disse allora che non avrei dovuto lasciarlo così senza alcun mezzo per sostentarmi: avrei dovuto fargli sapere le mie intenzioni.
Avrei dovuto confidare in lui: non mi avrebbe mai costretta a essere la sua amante.
Per quanto violento fosse sembrato nella sua disperazione, in realtà mi amava troppo sinceramente e troppo teneramente per trasformarsi in mio tiranno: avrebbe preferito dare metà della sua fortuna senza chiedere in cambio nemmeno un bacio piuttosto di sapermi sperduta senza amici in giro per il mondo.
Dovevo certo aver sofferto più di quanto confessassi.
Bene, quali che siano state le mie sofferenze, son durate poco, risposi: e cominciai a raccontargli come fossi stata accolta a Moor House; come avessi ottenuto il posto di maestra di scuola e via di seguito.
L’eredità e la scoperta della parentela seguirono nel debito ordine.
Naturalmente il nome di St. John Rivers apparve spesso nello svolgimento della mia storia.
Finita che fu, quel nome venne subito ripreso.
Questo St. John, dunque, è tuo cugino?.
Sì. Hai parlato spesso di lui. Ti piace?.
Era un uomo molto buono, signore; doveva piacermi per forza.
Un uomo buono.
Vuoi dire un rispettabile e contegnoso cinquantenne?
O che altro?.
St. John aveva soltanto ventinove anni, signore.
Jeune encore, 75 come dicono i francesi.
È un tipo di bassa statura, flemmatico e normale?
Una persona la cui bontà consiste piuttosto nella mancanza di vizi che nel dar prova di virtù?.
Per niente signore, era molto attivo.
Vive con l’ideale di grandi e nobili azioni.
E quanto al cervello?
Probabilmente è un po’ debole.
Ha buone intenzioni, ma a sentirlo parlare si scuotono le spalle?.
Parla poco, signore: ma quello che dice è sempre a proposito.
Ha un cervello di prim’ordine, forse non molto sensibile ma notevole.
Dunque è un uomo abile?.
Veramente abile.
Un uomo di cultura?.
St. John è uno studioso profondo e colto. Hai detto, mi sembra, che i suoi modi non erano di tuo gusto... pedanti e preteschi?. Non ho parlato dei suoi modi, ma, se non ho proprio cattivo gusto, sono irreprensibili: educati, calmi, signorili. Il suo aspetto...
ho dimenticato come hai descritto il suo aspetto...
una sorta di goffo curato, mezzo strangolato dal colletto bianco, che trampola sulle spesse suole dei suoi stivali, eh?.
St. John veste bene.
È un bell’uomo: alto, ben fatto, con occhi azzurri e un profilo greco.
. Sia maledetto!. . E ti piaceva, Jane?.
Sì, signor Rochester, mi piaceva: ma me lo avete già chiesto.
Naturalmente capivo dove mirava il mio interlocutore.
La gelosia aveva fatto presa su di lui e lo pungeva; ma la puntura era salutare: gli dava sollievo dal logorante morso della malinconia.
Non volli, dunque, incantare subito il serpente.
Forse non desiderate star seduta più a lungo sulle mie ginocchia, signorina Eyre, fu l’inattesa osservazione che seguì.
Perché no, signor Rochester?.
Il quadro che avete appena fatto suggerisce un contrasto piuttosto stridente.
Le vostre parole hanno gentilmente disegnato un grazioso Apollo: ed egli è vivo nella vostra immaginazione...
alto, bello, con gli occhi azzurri e un profilo greco. I vostri occhi si posano invece su di un Vulcano... un vero fabbroferraio, bruno, dalle larghe spalle: e cieco e storpio per giunta. Non ci avevo mai pensato prima: ma certo, signore, assomigliate parecchio a un Vulcano.
Bene, signora, potete lasciarmi: ma prima di andarvene avrete la bontà di rispondere a un paio di domande.
Fece una pausa.
Quali domande, signor Rochester?.
Seguì allora questo controinterrogatorio.
St. John vi scelse come maestra della scuola di Morton prima di sapere che eravate sua cugina?.
Sì.
Lo vedevate spesso?
Veniva ogni tanto a visitare la scuola?.
Ogni giorno.
Approvava i vostri metodi, Jane?
So che dovevano essere intelligenti perché avete del talento.
Li approvava... sì.
E ha scoperto in voi cose che non si aspettava di trovare?
Alcune vostre doti non sono comuni.
Non so nulla di questo.
Avete detto che avevate una casetta accanto alla scuola: è venuto mai a farvi visita?.
Ogni tanto.
Anche di sera?.
Un paio di volte.
Una pausa.
Quanto tempo avete abitato con lui e con le sue sorelle dopo avere scoperto di essere cugini?.
Cinque mesi.
Rivers passava molto tempo con le donne di casa?.
Sì, il salotto di tutti i giorni era insieme il suo studio e il nostro: lui sedeva presso la finestra e noi alla tavola centrale.
Studiava molto?.
Parecchio. Che cosa?.
L’indostano.
E frattanto voi che facevate?.
Dapprima studiavo il tedesco. Ve lo insegnava lui?.
Lui non conosce il tedesco.
Non vi ha insegnato niente?.
Un po’ di indostano.
Rivers vi ha insegnato l’indostano?.
Sì, signore.
E anche alle sue sorelle?.
No.
Soltanto a voi?.
Soltanto a me.
Avete chiesto voi di impararlo?.
No.
Ha voluto insegnarvelo lui?.
Sì.
Una seconda pausa. Perché lo ha voluto?
A che cosa poteva servirvi, l’indostano?.
Aveva intenzione di portarmi in India con lui.
Ah!
Ora sono giunto al nocciolo.
Voleva sposarvi. Mi ha chiesto di sposarlo.
Questa è una storia...
un’impudente invenzione per esasperarmi.
Scusatemi, ma è la pura verità: me lo ha chiesto più di una volta e si è ostinato nell’insistere su questo punto quanto potreste farlo voi.
Signorina Eyre, lo ripeto, potete lasciarmi.
Quante volte devo dire la stessa cosa?
Perché restate pertinacemente appollaiata sulle mie ginocchia quando vi ho pregata di alzarvi?.
Perché ci sto bene.
No, Jane, tu non stai bene qui, perché il tuo cuore non è con me: è con tuo cugino...
con questo St. John. Oh, fino a questo momento credevo che la mia piccola Jane fosse solo mia!
Ho avuto fede che mi amasse anche quando mi ha lasciato: ed era un atomo di soavità in tanta amarezza.
Per tutto il tempo che siamo stati divisi, fra tutte le calde lacrime che ho pianto sulla nostra separazione, mai ho pensato che, mentre mi angosciavo qui, lei stesse amando un altro!
Ma è inutile addolorarsi. Jane, lasciami: va’ a sposare Rivers. E allora scrollatemi giù, signore...
spingetemi via, perché io mai vi lascerò di mia volontà.
Jane, io ho sempre amato il tono della tua voce: mi rinnova ancora la speranza, è così sincero.
Quando lo ascolto, mi sento riportare indietro di un anno.
Dimentico che ti sei formata un nuovo legame.
Ma non sono uno sciocco... va’.... Dove devo andare, signore?. Per la tua via... col marito che ti sei scelta. E chi sarebbe?. Lo sai...
questo St. John Rivers.
Non è mio marito e non lo sarà mai.
Non mi ama e io non lo amo. Ama una bella ragazza che si chiama Rosamond.
Voleva sposare me solo perché pensava che io sarei stata una moglie conveniente a un missionario, mentre l’altra non lo era.
È buono e nobile, ma severo; e, per conto mio, freddo come un iceberg.
Non è come voi, signore: non sono felice al suo fianco, né vicino a lui, né con lui.
Non ha indulgenza per me... non ha passione. Non vede in me nulla di attraente, nemmeno la gioventù... solo alcune poche e utili doti mentali... Devo dunque lasciar voi per andar con lui?.
Rabbrividii involontariamente, e, d’istinto, mi strinsi ancor più al mio cieco e adorato padrone.
Sorrise.
Come, Jane?
È proprio vero?
Stanno realmente così le cose fra te e Rivers?.
Assolutamente, signore!
Oh, non avete ragione di essere geloso!
Ho voluto solo stuzzicarvi un poco perché non foste così triste: ho pensato che l’irritazione sarebbe stata per voi meglio della pena.
Ma, se desiderate il mio amore, basterebbe che poteste vedere quanto vi amo per esserne orgoglioso e contento.
Tutto il mio cuore è vostro, signore: appartiene a voi; e con voi vuole restare, anche se il destino allontanasse per sempre dalla vostra presenza il resto della mia persona.
Di nuovo, mentre mi baciava, tristi pensieri oscurarono il suo volto.
La mia vista è inaridita!
La mia forza paralizzata!.
Lo accarezzai per calmarlo.
Sapevo a che cosa pensava e avrei voluto parlare per lui, ma non osavo.
Mentre egli girava la faccia di lato, per un attimo vidi una lacrima scivolare di sotto le sue palpebre sigillate e scendere lungo la guancia virile.
Mi si gonfiò il cuore.
Non valgo più del vecchio ippocastano colpito dal fulmine nel frutteto di Thornfield, disse dopo un poco.
E quale diritto avrebbe, quel relitto, di costringere un fiorente caprifoglio a coprire con la propria freschezza la sua decadenza?.
Voi non siete un relitto, signore... non siete un albero colpito dal fulmine: siete verde e vigoroso.
Nuove piante cresceranno intorno alle vostre radici, lo vogliate o no, perché amano la vostra ombra benefica; e, crescendo, si volgeranno verso di voi e vi si attorciglieranno attorno perché la vostra forza offre loro un sostegno sicuro.
Sorrise di nuovo: le mie parole lo confortavano.
Tu alludi ad amici, Jane?, chiese.
Sì, ad amici, risposi un poco esitante perché sapevo che egli intendeva qualche cosa di più di un amico, ma non potevo valermi di un’altra parola.
Egli mi aiutò.
Ah!
Jane.
Ma io ho bisogno di una moglie.
Davvero, signore?.
Sì: è una novità per te?.
Naturalmente: non me ne avete mai parlato.
È una novità sgradita?. Dipende dalle circostanze, signore... dalla vostra scelta.
La farai tu per me, Jane.
Io mi atterrò alla tua decisione.
Allora, signore, scegliete...
quella che vi ama di più.
Finirò con lo scegliere... quella che amo di più.
Jane, vuoi sposarmi?. Sì, signore.
Un povero cieco che dovrai condurre per mano?.
Sì, signore.
Uno storpio con vent’anni più di te, che dovrai assistere?.
Sì, signore.
Davvero, Jane?.
Proprio davvero, signore.
Oh!
mia cara!
Dio ti benedica e ti ricompensi.
Signor Rochester, se in vita mia ho mai fatto qualche cosa di buono...
se ho mai rivolto al cielo una preghiera sincera e non riprovevole...
se ho mai desiderato qualche cosa di giusto... ne sono adesso ricompensata. Essere vostra moglie significa per me essere felice quanto posso esserlo su questa terra. Perché ti compiaci nel sacrificio.
Sacrificio!
Che cosa sacrifico?
Lascio la fame per il nutrimento, l’attesa per la soddisfazione. Avere il privilegio di gettare le braccia al collo di chi apprezzo... di premer le labbra su chi amo... di riposarmi in chi mi dà fiducia: è forse compiere un sacrificio? Se è così, certo mi compiaccio nel sacrificio. Ma anche sopportare le mie infermità, tollerare le mie deficienze. Che non sono niente per me, signore.
Vi amo più adesso, che posso esservi realmente utile, di quanto potessi quando eravate nella vostra condizione di fiera indipendenza e disdegnavate di essere altra cosa che un generoso protettore.
Finora ho odiato sentirmi aiutare...
sentirmi condurre: ma da questo momento non sarà più così. Non mi piaceva dare la mano a un servitore, ma mi è grato sentirla stretta dalle piccole dita di Jane. Preferivo la completa solitudine alla costante presenza di domestici; ma la dolce assistenza di Jane sarà una perpetua gioia. Jane è fatta per me: e io lo sono per lei?. Fino alle più intime fibre del mio essere, signore. Se è così, nulla al mondo ci induce ad attendere: ci sposeremo subito. Era pieno di euforia nel volto e nelle parole: risorgeva la sua antica impetuosità. Diverremo senza indugio una carne sola, Jane: non manca che la licenza...
poi ci sposeremo.
Signor Rochester, mi accorgo adesso che il sole sta declinando, e Pilot è già andato a casa per desinare.
Fatemi guardare il vostro orologio. Allacciatelo alla cintura, Jane, e tienlo tu d’ora in poi: a me non serve. Sono quasi le quattro del pomeriggio, signore. Non avete fame?.
Fra tre giorni saremo marito e moglie, Jane.
Adesso non c’è bisogno di bei vestiti e di gioielli, tutte cose che non valgono un quattrino. Il sole ha asciugato tutte le gocce di pioggia, signore; la brezza è caduta: fa caldo. Lo sai, Jane, che in questo momento ho la tua collanina di perle allacciata al mio collo di bronzo sotto la cravatta? L’ho portata fin dal giorno in cui persi il mio tesoro, come suo ricordo perenne.
Torneremo a casa attraverso il bosco: sarà la via più ombreggiata. Continuò a seguire i suoi pensieri senza prestarmi attenzione.
Jane, tu mi consideri forse un essere senza religione: ma proprio in questo momento il mio cuore trabocca di gratitudine per il benigno Dio di questa terra.
Egli non vede come gli uomini vedono, ma con molto maggior chiarezza: giudica non come giudicano gli uomini, ma in modo infinitamente più saggio.
Avevo sbagliato: volevo macchiare il mio fiore innocente... alitare la colpa sulla sua purezza. L’Onnipotente me lo ha impedito.
Io, nella mia ostinata ribellione, quasi maledissi questa volontà divina: invece di piegarmi ai Suoi decreti, li sfidai. La divina giustizia proseguì il suo corso; la rovina si abbatté su di me: io fui costretto ad attraversare la valle delle ombre di morte. I Suoi castighi sono potenti; e uno di essi mi ha colpito in modo da umiliarmi per sempre. Tu sai che ero orgoglioso della mia forza: ma che cosa è divenuta adesso che devo ricorrere alla guida altrui come un fanciullo nella sua debolezza?
Negli ultimi tempi, Jane...
solo... solo negli ultimi tempi...
ho cominciato a vedere e riconoscere la mano di Dio nel mio destino.
Ho cominciato ad avere rimorso e pentimento; a desiderare di riconciliarmi con il mio Creatore.
E qualche volta mi sono messo a pregare: preghiere molto brevi, ma molto sincere.
Alcuni giorni fa: sì, posso dirne il numero esatto...
quattro...
era la notte di lunedì scorso: mi ha assalito uno strano stato d’animo: l’angoscia aveva sostituito la frenesia...
il pentimento la collera.
Da tempo mi ero fatto l’idea che, non avendoti trovata in nessun posto, dovevi essere morta.
Quella sera, sul tardi...
forse fra le undici e le dodici...
prima di ritirarmi per il mio triste riposo, supplicai Dio, se gli sembrava un bene, di togliermi da questa vita e ammettermi nel mondo futuro, dove avevo ancora una speranza di raggiungere Jane.
Ero nella mia stanza, seduto presso la finestra aperta: era per me un sollievo sentir la profumata aria notturna, sebbene non potessi vedere le stelle e avvertissi la presenza della luna solo per una nebbia luminosa.
Avevo uno struggente desiderio di te, Janet!
Oh, un desiderio che sentivo con l’animo e con la carne!
Chiesi a Dio con angoscia e umiltà insieme, se non ero stato abbastanza miserabile, afflitto e tormentato e non avrei potuto godere ancora un poco di pace e di felicità. Riconoscevo di aver meritato tutto ciò che avevo sofferto...
ma mi sentivo incapace di sopportare più a lungo; e tutti i desideri del mio cuore traboccarono involontariamente dalle labbra nelle parole: Jane!
Jane! Jane!.
Pronunciaste queste parole a voce alta?.
Sì, Jane.
Se qualcuno mi avesse udito, mi avrebbe creduto matto: le pronunciai con una energia frenetica.
E fu la sera di lunedì scorso, verso mezzanotte?. Sì; ma l’ora non ha importanza: il fatto strano avvenne dopo. Mi giudicherai superstizioso...
ho un po’ di superstizione nel sangue e l’ho sempre avuta: tuttavia questo è vero...
per lo meno è vero che udii quello che sto per dirti.
Appena ebbi esclamato Jane!
Jane! Jane!
una voce non posso dire di dove venisse, ma so di chi era rispose: Vengo: aspettami; e un momento dopo mi giunsero sussurrando nel vento le parole: Dove sei?.
Ti dirò, se posso, l’idea, la visione che queste parole mi aprirono nella mente: tuttavia è difficile esprimere quello che vorrei. Ferndean è sepolto, come vedi, in una fitta boscaglia dove tutti i suoni sono smorzati e muoiono senza echi.
Mi parve di udire quel Dove sei? fra le montagne perché l’eco lo ripeté di valle in valle.
In quel momento la fresca brezza parve sfiorarmi la fronte: più leggermente: forse avevo sognato che Jane e io ci eravamo incontrati in qualche paesaggio solitario e selvaggio.
Credo che, in spirito, ci siamo incontrati.
Certo, in quell’ora, tu eri addormentata e senza coscienza, Jane; forse la tua anima andava vagando fuori dalla sua prigione per confortare la mia: perché quella voce, ne sono sicuro come sono sicuro di vivere, era la tua.
Lettore, era stato il lunedì sera, verso mezzanotte, che avevo ricevuto il misterioso messaggio: quelle erano le precise parole con cui avevo risposto.
Ascoltai la narrazione del signor Rochester, ma non la ricambiai con alcuna rivelazione.
La coincidenza mi aveva colpito e mi sembrava troppo paurosa e inesplicabile per essere comunicata o discussa.
Se avessi detto qualche cosa, il mio racconto sarebbe stato fatalmente tale da fare una profonda impressione sulla mente del mio ascoltatore: e quella mente, già troppo incline alla tristezza per le sofferenze provate, non aveva bisogno dell’ombra profonda del soprannaturale.
Tenni dunque e meditai queste cose nel mio cuore.
Adesso non ti meraviglierai, continuò il mio padrone, se, quando mi sei apparsa così inaspettatamente ieri sera, ebbi difficoltà nel non crederti altro che una pura voce, una visione, qualche cosa che si sarebbe dissolta nel silenzio e nel nulla così come avevano già fatto quel sussurro notturno e l’eco delle montagne.
Adesso ringrazio Dio perché so che non è stato così!
Sì, ringrazio Dio.
Mi fece scendere dalle sue ginocchia, si alzò e, togliendosi riverentemente il cappello, volgendo a terra gli occhi senza luce, rimase in muta preghiera.
Solo le ultime parole furono udibili: Ringrazio il mio Creatore perché, nel giudicarmi, ha avuto misericordia.
Prego umilmente il mio Redentore di darmi la forza di condurre d’ora in avanti una vita più pura di quanto abbia fatto finora!.
Tese allora la mano per farsi condurre.
Presi quella mano amata, la portai un momento alle labbra, poi me la passai attorno alle spalle: tanto più piccola di lui come ero, gli servii insieme da sostegno e da guida.
Entrammo nel bosco e ci incamminammo verso casa.
CAPITOLO XXXVIII Conclusione Lettore, lo sposai.
Fu un matrimonio tranquillo: lui, io, il parroco e il chierico eravamo i soli presenti.
Quando tornammo dalla chiesa, entrai nella cucina, dove Mary stava cuocendo il desinare e John puliva i coltelli, e dissi: Mary, stamane ho sposato il signor Rochester.
La governante e suo marito appartenevano a quel tipo dignitoso e flemmatico al quale si può comunicare in ogni momento una notizia di qualche importanza senza correre il pericolo di farsi rompere i timpani da stridi acuti e assordar le orecchie da un torrente di verboso stupore.
Mary alzò lo sguardo e mi fissò: il cucchiaio con cui stava ungendo un paio di polli messi ad arrostire sul fuoco, rimase per un paio di minuti sospeso nell’aria; e così pure il coltello di John che ne interruppe la lucidatura: ma Mary, tornando a chinarsi sull’arrosto, disse semplicemente: Davvero, signorina?
Bene, sicuro.
Poco dopo aggiunse: Vi avevo vista uscire col padrone, ma non sapevo che andavate in chiesa per sposarvi; e continuò a ungere.
John, quando mi volsi a lui, aveva un sorriso che gli andava da un orecchio all’altro.
Lo avevo detto a Mary come sarebbe andata a finire, disse: sapevo quello che il signor Edward sapevo quello che il signor Edward aveva in mente; ed ero sicuro che non avrebbe aspettato molto: e per quanto ne so è stata una cosa ben fatta.
Che possiate avere ogni felicità, signorina!.
E si diede educatamente una tiratina augurale al ciuffo.
Grazie, John.
Il signor Rochester mi ha detto di dar questo a voi e a Mary.
Gli misi in mano un biglietto da cinque sterline e lasciai la cucina senza aspettar di udire altro. Nel passar davanti a quel santuario qualche minuto dopo, colsi queste parole: Sarà molto più adatta per lui di qualsiasi grande dama.
E ancora: Non è fra le più belle, ma non è una sciocca e ha un gran bel carattere; e per lui è bellissima, questo lo possono vedere tutti.
Scrissi subito a Moor House e a Cambridge per annunciare quello che avevo fatto: spiegando inoltre chiaramente perché avevo agito così.
Diana e Mary mi approvarono senza riserve.
Diana mi disse che avrebbe atteso la fine della mia luna di miele e poi sarebbe venuta a trovarmi.
Sarà meglio che non aspetti fin allora, cara Jane, commentò il signor Rochester quando gli ebbi letto la lettera; altrimenti arriverà troppo tardi, perché la nostra luna di miele brillerà finché avremo vita: i suoi raggi si spegneranno solo sulla tua o sulla mia tomba.
Come St. John accogliesse la notizia non lo so: non rispose alla lettera con cui gliela comunicavo: tuttavia sei mesi dopo mi scrisse, senza nominare il signor Rochester né fare allusioni al mio matrimonio.
La sua lettera era calma e, sebbene molto seria, cordiale.
Da allora ha mantenuto con me una corrispondenza regolare anche se non frequente: spera che sia felice e che non faccia parte di coloro che vivono senza Dio occupandosi solo di cose terrene.
Non avrai certo dimenticato la piccola Adèle, non è vero, lettore?
Io non la dimenticai; chiesi subito al signor Rochester, e ottenni, il permesso di andarla a trovare nel collegio in cui era stata messa.
La sua gioia frenetica nel rivedermi mi commosse profondamente.
Era pallida e magra: mi disse che non era felice.
Trovai che le regole dell’istituto erano troppo rigorose, il corso di studi troppo severo per una bambina della sua età: la portai a casa con me.
Pensavo di essere ancora la sua istitutrice, ma presto lo trovai impossibile; il mio tempo e le mie cure erano adesso richieste da un altro... mio marito mi assorbiva totalmente.
Cercai dunque un collegio retto con idee più larghe e abbastanza vicino da permettermi di farle spesso visita e di portarla a casa ogni tanto.
Mi preoccupai che non mancasse di nulla che potesse contribuire al suo benessere: lei si adattò subito al suo nuovo soggiorno, si sentì felice e fece molti progressi negli studi.
Via via che cresceva, una sana educazione inglese corresse i suoi difetti francesi; e, quando lasciò il collegio, trovai in lei una piacevole e gentile compagna: docile, di buon carattere e di retti principi.
Con le sue grate attenzioni per me e per mio marito ella ha da lungo tempo compensato quei piccoli favori che ho sempre cercato di offrirle.
La mia storia si avvicina al termine: ancora una parola sulle mie esperienze di moglie, un breve sguardo alle vicende di coloro i cui nomi sono apparsi più di frequente in questa narrazione, e ho finito.
Oggi sono sposata da dieci anni.
So che cosa significhi vivere interamente per e con colui che amo più di ogni altro su questa terra. Mi considero supremamente felice...
felice oltre quanto il linguaggio può esprimere; perché sono tutta la vita di mio marito, così come egli è la mia.
Nessuna donna fu mai più vicina di me al suo compagno, né fu mai più ossa delle sue ossa e carne della sua carne.
Non conosco stanchezza nella consuetudine di vita col mio Edward, né egli ne conosce nel viver con me: così come non ci stancano i nostri battiti del cuore; di conseguenza siamo sempre insieme.
Essere insieme significa per noi sentirsi a un tempo liberi come in solitudine e gai come in compagnia.
Parliamo per tutto il giorno: conversare fra noi è solo un modo più animato e tangibile di pensare.
Concedo a lui ogni mia confidenza e ogni sua confidenza è dedicata a me; siamo perfettamente assortiti nel carattere e perfettamente concordi nei risultati. Il signor Rochester continuò a essere cieco per i primi due anni della nostra unione: forse fu proprio questa circostanza quella che ci avvicinò tanto...
che ci allacciò così strettamente; perché io fui la sua vista come sono ancora la sua mano mancante.
Fui letteralmente la pupilla dei suoi occhi. Egli vedeva la natura...
vedeva i libri attraverso di me; e mai mi stancai di vedere per lui, di tradurre in parole il colore dei prati, degli alberi, delle città, dei fiumi, delle nubi, del sole...
del paesaggio che ci era davanti; del tempo... e di imprimere col fuoco nel suo orecchio quello che la luce non poteva più fissare nei suoi occhi. Mai mi stancavo di leggere per lui; mai di condurlo dove desiderava andare, di fare per lui ciò che desiderava fosse fatto. E c’era una gioia, in questi miei servigi, perfettamente completa e squisita, anche se triste... perché egli richiedeva il mio aiuto senza penosa vergogna né mortificante umiliazione.
Mi amava così schiettamente da non provare riluttanza nel valersi della mia assistenza: sentiva che lo amavo così profondamente che il concedergli quell’assistenza significava per me indulgere ai miei desideri più dolci.
Un mattino, al termine di quei due anni, mentre stavo scrivendo una lettera sotto la sua dettatura, venne a chinarsi su di me dicendo: Jane, hai qualche cosa di brillante intorno al collo?.
Avevo la catena d’oro dell’orologio: risposi: Sì.
E indossi un abito azzurro pallido?.
Lo indossavo.
Allora mi annunciò che da qualche tempo gli sembrava che l’oscurità di uno dei suoi occhi stesse divenendo meno fitta; e adesso ne era sicuro.
Andammo a Londra.
Consultò un oculista eminente; e infine ricuperò la vista di quell’occhio.
Adesso non può vedere molto distintamente: non può leggere né scrivere a lungo; ma può trovar la sua via senza essere guidato per mano: il cielo non è più un vuoto nulla per lui...
la terra non è più un’inconsistenza. Quando il suo primo nato gli fu posto tra le braccia, poté vedere che il bambino aveva ereditato i suoi occhi come erano un tempo: grandi, neri e brillanti.
In questa occasione, ancora una volta, riconobbe nella pienezza del suo cuore che Dio aveva mitigato misericordiosamente la sua sentenza.
Il mio Edward e io siamo dunque felici: e tanto più in quanto coloro che più amiamo lo sono egualmente.
Diana e Mary Rivers sono entrambe sposate: a vicenda, ogni anno, loro vengono a visitarci e noi andiamo da loro.
Il marito di Diana è un capitano di marina, un brillante ufficiale e un uomo retto.
Quello di Mary è un ecclesiastico, compagno di collegio di suo fratello, degno di lei per cultura e principi.
Entrambi, il capitano Fitzjames e il signor Wharton, amano le loro mogli e ne sono riamati.
Quanto a St. John Rivers, lasciò l’Inghilterra e andò in India.
Affrontò la strada che si era scelta e la segue ancora.
Mai un più risoluto e infaticabile pioniere operò tra rocce e pericoli.
Deciso, animato dalla fede e dalla devozione, pieno di energia, di zelo e di sincerità, egli si prodiga per l’umanità: le illumina la penosa via del miglioramento; abbatte come un gigante i pregiudizi di religione e di casta che la ingombrano.
Può essere rigido, può essere esigente, può anche essere ambizioso; ma la sua è la rigidezza del guerriero Grancuore,76 che difende il convoglio dei pellegrini dagli assalti di Apollyon.77 La sua esigenza è quella dell’apostolo che parla con le parole di Cristo quando dice: Chiunque vuol venire dietro di me, rinneghi se stesso, prenda la sua croce e mi segua. La sua ambizione è quella di un nobile spirito dominatore che mira a occupare un posto tra le prime schiere di coloro che sono stati redenti dalla terra e stanno senza macchia dinanzi a Dio, di coloro che partecipano alle estreme vittorie dell’Agnello, scelti, eletti e fedeli.
St. John non si è sposato: non si sposerà mai.
Finora è bastato lui solo al suo compito, e il compito si avvicina al termine: il suo glorioso sole si affretta verso il tramonto.
L’ultima lettera che ho ricevuto da lui ha strappato dai miei occhi umane lacrime e ha riempito tuttavia il mio cuore di gioia divina: egli mi annunciava la sua sicura ricompensa, la sua corona incorruttibile.
So che la mano di un estraneo mi scriverà in seguito per dirmi che il buono e fedele servitore è stato chiamato infine alla gioia del suo Signore.
Perché piangere?
Il timore della morte non oscurerà l’ultima ora di St. John: la sua mente sarà senza nubi, il suo cuore resterà indomito, la sua speranza sicura, la sua fede incrollabile.
Le sue stesse parole ne sono garanti. Il mio Signore, egli mi scrive, mi ha avvertito. Ogni giorno Egli mi annuncia sempre più distintamente: Certo io verrò presto!
e a ogni ora, con sempre maggior fervore, rispondo: Amen: vieni pure, Signore Gesù.
