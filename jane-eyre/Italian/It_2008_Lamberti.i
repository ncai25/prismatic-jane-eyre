Capitolo primo Impossibile far la passeggiata quel giorno. Sí, la mattina avevamo vagato un’ora per la brughiera spoglia, ma dopo mangiato il freddo vento invernale aveva ammassato delle nuvole cosí cupe, portando una pioggia cosí insistente, che di andar fuori non si parlò neppure. Me ne rallegrai. Non ho mai amato le passeggiate lunghe, specialmente nei pomeriggi rigidi.
Trovavo terribile rincasare nel crepuscolo grigio, con le dita delle mani e dei piedi gelate, il cuore rattristato dai rimproveri di Bessie, la bambinaia, e sentirmi umiliata dalla consapevolezza della mia inferiorità fisica rispetto a Eliza, John e Georgiana Reed.
Eliza, John e Georgiana erano ora raccolti in salotto intorno alla loro mamma, distesa su un divano accanto al fuoco. Contornata dai suoi cari figlioli, che per il momento non bisticciavano né piangevano, era il ritratto della felicità. Quanto a me, ero dispensata dall’unirmi al gruppo.
Le rincresceva, aveva dichiarato, di dovermi tenere a distanza, ma finché non avesse saputo da Bessie o non avesse notato lei stessa che facevo seri sforzi per acquistare un carattere piú socievole e infantile, maniere piú amabili e briose, un atteggiamento piú aperto e franco, si vedeva costretta a escludermi dai privilegi riservati soltanto ai bravi bambini, felici e contenti.
Che cosa avrei fatto, secondo Bessie?
domandai. Jane, non voglio sentirti criticare o discutere.
E poi è insopportabile che una bambina si rivolga agli adulti con quel tono.
Va’ a sederti da qualche parte e se non riesci a essere piú educata, taci.
Me la svignai nel piccolo tinello attiguo al salotto. Lí c’era una libreria. M’impossessai di un volume, facendo attenzione che fosse molto illustrato.
Salii sulla mensola della finestra e mi misi a sedere a gambe incrociate, alla turca; tirai la tenda di damasco rosso e mi sentii doppiamente sola.
A sinistra la vista mi era preclusa dai panneggi della tappezzeria scarlatta; a destra i vetri trasparenti della finestra mi riparavano, senza separarmene, dalla triste giornata novembrina.
Di tanto in tanto, mentre giravo le pagine del libro, osservavo i tratti di quel pomeriggio invernale. L’orizzonte si perdeva tra la nebbia e le nuvole biancastre. Vicino, i prati umidi e il boschetto battuto dal temporale, sotto la pioggia incessante che sferzava il terreno spinta dall’infinito e lamentoso soffiare del vento. Ritornai al mio libro. La storia degli uccelli d’Inghilterra di Bewick. Il testo in genere m’interessava poco; eppure c’erano delle pagine introduttive che, sebbene bambina, non potevo saltare.
Erano quelle che si riferivano ai ricoveri degli uccelli marini, alle rocce solitarie e ai promontori di cui essi sono i soli abitatori, alle coste della Norvegia, cinte da una frangia di isole dall’estremo sud , fino a Capo Nord.
Ove il Mar Artico con ribollenti Vortici l’isole nude dell’ultima Tule circonda; e il flutto atlantico Le procellose Ebridi batte.
Né poteva passarmi inosservata la visione suggestiva delle coste desolate della Lapponia, della Siberia, dello Spitzbergen, della Nuova Zemlja, dell’Islanda, della Groenlandia, con la vasta cerchia della Zona Artica e quelle regioni sperdute, quel serbatoio di gelo e di neve, dove immense distese di ghiaccio, ammassato in centinaia di inverni, accumulato vetta su vetta, circondano il polo e raccolgono moltiplicati i rigori del freddo estremo.
Di questi regni della morte bianca mi facevo una idea tutta mia, vaga come tutte le nozioni comprese a metà che riempiono il cervello infantile, ma stranamente impressionanti.
Il testo delle pagine introduttive si collegava alle illustrazioni, e dava un senso alla roccia che si ergeva solitaria su un mare in tempesta, al battello arenato su una riva deserta, alla luna spettrale che osservava un naufragio attraverso gli spiragli delle nuvole.
Non so esprimere l’atmosfera che aleggiava sul camposanto solitario, con le sue iscrizioni sulle pietre tombali; il cancello con due alberi a fianco, l’orizzonte basso, il muro diroccato intorno, e la luna nuova che accompagna l’ora della bassa marea.
Le due barche con le vele afflosciate sul mare immobile mi parevano fantasmi marini. Passavo in fretta e furia oltre il demone che sistemava la borsa sulla schiena di un ladro. Mi terrorizzava.
Lo stesso valeva per la bestia nera e cornuta, assisa in cima a una roccia a osservare in lontananza la folla radunata intorno a una forca. Ogni immagine aveva la sua storia, spesso misteriosa per il mio intelletto infantile e i miei sentimenti ancora non del tutto formati, eppure sempre carica di un profondo interesse.
Avvincente come le storie che a volte, nelle sere d’inverno, ci raccontava Bessie, quand’era di buonumore.
Portava il tavolo da stiro accanto al caminetto della camera dei bambini, ci permetteva di sederci intorno, e mentre ripassava le gale di pizzo della signora Reed, alimentava la nostra ardente immaginazione con storie d’amore e d’avventure tratte da vecchie fiabe e antiche ballate; o, come scoprii piú tardi, con passi presi da Pamela, e da Enrico, conte di Moreland.
Con il Bewick sulle ginocchia mi sentivo felice.
A modo mio, almeno. Temevo soltanto di essere interrotta, e questo accadde troppo presto.
La porta del tinello si aprí.
Ehi, Madama Smorfiosa!
gridò la voce di John Reed.
Ma si fermò, perché non vide nessuno nella stanza.
Dove accidenti si è cacciata?
continuò.
Chiamò le sorelle: Lizzy, Georgy!
Jean non c’è.
Dite alla mamma che è uscita sotto la pioggia, quella brutta bestia.
Ho fatto bene a tirare la tenda, pensai, e desiderai ardentemente che non riuscisse a scoprire il mio nascondiglio.
Da solo non ci sarebbe arrivato, perché non era rapido né d’occhio né di fantasia. Ma non appena si affacciò nella stanza, Eliza disse immediatamente: Di sicuro è sulla finestra, Jack. Uscii subito fuori, perché tremavo al pensiero di essere sloggiata di lí dal caro Jack.
Che cosa vuoi?
lo apostrofai con ostinata diffidenza.
Devi dire: Che cosa vuole, signor Reed?, mi rispose lui.
–Voglio che vieni qui e, sedutosi su una poltrona, mi intimò con un gesto di avvicinarmi e rimanere in piedi dinanzi a lui.
John era uno studente di quattordici anni, quattro piú di me, che ne avevo dieci.
Grande e grosso per la sua età, con una pelle scura e malsana, i lineamenti marcati nella faccia larga, braccia e gambe tozze e dei gran piedoni.
Di solito a tavola si rimpinzava, cosa che lo rendeva collerico e gli faceva gonfiare e annebbiare gli occhi e afflosciare le guance.
In quel periodo sarebbe già dovuto essere a scuola, ma la mamma lo aveva ritirato per un mese o due, perché era di salute cagionevole.
Il maestro, il signor Miles, dichiarava che sarebbe stato benissimo se avesse ricevuto meno torte e dolciumi da casa, ma il cuore materno respingeva un giudizio tanto severo e preferiva attribuire il colorito giallastro di John al troppo studio o, piuttosto, alla sua nostalgia per la famiglia.
John non provava molto affetto per la madre e le sorelle; e io gli stavo antipatica. Faceva il prepotente, mi puniva, e questo non avveniva due o tre volte alla settimana, o due o tre volte al giorno, ma in continuazione. Tutti i miei nervi lo temevano, tutti i miei muscoli si contraevano al suo approssimarsi. Certi momenti ero esasperata dal terrore che mi ispirava, perché non sapevo a chi ricorrere per difendermi dalle sue minacce e imposizioni. Ai domestici non garbava offendere il signorino prendendo le mie parti contro di lui; la signora Reed su questo punto era sorda e cieca.
Anche se mi picchiava e sgridava in sua presenza, faceva finta di niente. Piú spesso, però, John mi maltrattava alle sue spalle. Siccome avevo l’abitudine di obbedire a John, mi avvicinai alla sua sedia. Rimase per tre minuti buoni a farmi le linguacce quel tanto che riusciva senza slogarsi la mascella. Sapevo che mi avrebbe picchiato eppure, anche se le botte mi facevano paura, non potevo far a meno di riflettere sulla bruttezza fisica del mio aguzzino. Chissà che non mi avesse letto quel pensiero sul viso, perché a un tratto, senza aprir bocca, mi assestò un gran ceffone. Vacillai e per riacquistare l’equilibrio arretrai di qualche passo.
Questo è per la sfacciataggine con cui hai risposto alla mamma, poco fa, disse, e per il tuo modo vigliacco di nasconderti dietro la tenda, e per lo sguardo che avevi negli occhi due minuti fa, vipera!
Abituata ai maltrattamenti di John Reed, non mi preoccupai di rispondere, ma di come sopportare il resto.
Che cosa facevi dietro la tenda?
mi chiese. Leggevo.
Mostra il libro!
Ritornai alla finestra a prenderlo.
Non hai il diritto di prendere i nostri libri. Sei qui a nostro carico, dice la mamma. Non hai denaro; tuo padre non te ne ha lasciato.
Dovresti andar per elemosina, e non vivere con ragazzi di famiglia signorile come noi, né mangiare, né vestire a spese della nostra mamma.
Ora ti insegnerò a frugare fra i miei libri; perché i libri sono miei. Tutta la casa mi appartiene, o mi apparterrà fra pochi anni. Va’ vicino alla porta, ma resta lontano dallo specchio e dalle finestre. Obbedii, senza capire subito che intenzioni avesse.
Ma quando lo vidi sollevare e soppesare il libro, e poi alzarsi per tirarlo, istintivamente mi tirai da parte con un grido; non abbastanza in fretta, tuttavia.
Il volume scagliato da John mi colpí, io caddi picchiando la testa contro la porta e mi ferii. Il taglio sul capo sanguinava e mi faceva male. Il terrore ormai stava scemando, e lasciava il posto ad altri sentimenti.
Cattivo, crudele!
dissi.
Sei come un assassino, sei come un mercante di schiavi, sei come gli imperatori romani!
Avevo letto La storia di Roma di Goldsmith, e mi ero fatta un’opinione su Nerone, Caligola e compagnia bella.
Avevo anche fatto dei paragoni, che non avevo mai supposto di poter esprimere ad alta voce.
Che cosa, che cosa?
gridò.
Che cosa mi ha detto? Avete sentito, Eliza e Georgiana?
Credi che non lo dica alla mamma? Ma prima… Si precipitò su di me. Sentii che mi tirava per i capelli e per la spalla.
Ma attaccava un essere disperato. Vedevo davvero in lui un tiranno, un assassino.
Mi sentii scivolare lungo il collo una o due gocce di sangue e il vivo dolore della ferita alla testa.
Queste sensazioni dominarono per un momento la paura, e reagii come una forsennata.
Non so bene dove misi le mani, ma egli mi chiamò Vipera!
vipera!
e cominciò a mugghiare a voce alta. L’aiuto fu subito pronto.
Eliza e Georgiana erano corse dalla signora Reed, che era di sopra.
Arrivò subito, seguita da Bessie e da Abbot, la sua cameriera.
Ci separarono. Sentii dire: Mio Dio!
Con che furia ha assalito il signorino John! Si è mai visto tanta violenza!
Che brutto spettacolo!
La signora Reed soggiunse: Portatela nella camera rossa e rinchiudetela dentro –.
Quattro mani mi afferrarono immediatamente, e mi portarono su per le scale.
Capitolo secondo Io continuai a dibattermi: era una cosa nuova, che non mancò di rafforzare la cattiva opinione che Bessie e la signorina Abbot erano propense ad avere di me. In realtà avevo perso il controllo, o meglio ero fuori di me, come direbbero i francesi.
Ben sapevo che quell’istante di ribellione mi sarebbe costato terribili castighi, e come qualsiasi schiava ribelle ero decisa, nella mia disperazione, ad andare fino in fondo.
Le tenga le braccia, signorina Abbot: pare un gatto infuriato.
Che vergogna!
che vergogna!
gridò la cameriera della signora.
Che condotta ripugnante, signorina Eyre, colpire il signorino, il figlio della sua benefattrice!
Il suo padroncino!
Il mio padroncino!
Perché è il mio padroncino?
Sono una serva?
No: è meno di una serva, perché non fa nulla per il suo mantenimento.
E ora si sieda, e mediti sulla sua cattiveria.
Frattanto mi avevano portato nella stanza indicata dalla signora Reed, e mi avevano gettato su uno sgabello: il mio impulso fu di schizzar via con un salto; le quattro mani mi fermarono immediatamente.
Se non rimarrà tranquilla, dovremo legarla, disse Bessie. Signorina Abbot, mi dia le sue giarrettiere; le mie le romperebbe subito. La signorina Abbot si voltò per slacciare dalle gambe robuste i legacci richiesti. Questi preparativi di schiavitú, che avrebbero aggiunto un’ignominia all’altra, servirono a calmarmi un po’.
Non se le tolga, gridai. Non mi muoverò –. E come garanzia alle mie parole, mi aggrappai allo sgabello. Farà meglio a metter giudizio, disse Bessie.
E quando fu certa che mi fossi ammansita per davvero, lasciò andare la stretta. Incrociarono le braccia tutte e due e mi guardarono con un’aria aggrottata e inquieta, come fossero incredule sulle mie buone intenzioni. Non ha fatto mai cosí, disse finalmente Bessie rivolgendosi alla domestica della signora. Ma era sempre in sé, rispose l’altra.
Ho espresso piú volte il mio parere su questa bambina alla signora, e la signora è d’accordo con me. È una piccola imbrogliona: non ho mai visto una ragazzina della sua età dissimulare cosí bene. Bessie non rispose; ma un momento dopo, rivolgendosi a me, disse: Dovrebbe rendersi conto, signorina, che è in debito con la signora Reed: se dovesse cacciarla, sarebbe costretta ad andare all’orfanotrofio.
Non avevo nulla da obiettare a quelle parole. Non mi erano nuove. I primi ricordi della mia esistenza contenevano allusioni di quel genere.
I rimproveri sulla mia dipendenza suonavano al mio orecchio come un ritornello, doloroso e lancinante, ma comprensibile solo per metà.
La signorina Abbot fece osservare: Non deve sognarsi di mettersi sullo stesso piano delle signorine e del signor Reed, solamente perché la signora, bontà sua, ha permesso che lei sia allevata insieme a loro. Ai tre figli della signora toccherà un mucchio di denaro, mentre lei non avrà nulla: quel che deve fare è restare umile, e cercare di rendersi loro gradita.
Glielo diciamo per il suo bene, aggiunse Bessie, con tono meno aspro. Deve cercare di rendersi utile e apprezzata; allora, forse, si troverà come a casa sua qui. Ma se si dimostra violenta e sgarbata, di certo la signora la manderà via.
Inoltre, disse la signorina Abbot, Dio la punirà.
Lui può colpirla proprio quando fa i capricci, e allora che sarà di lei? Vieni, Bessie, lasciamola sola.
Non vorrei avere in petto il suo cuore per nulla al mondo.
Dica le preghiere, signorina Eyre, quando sarà sola, perché se non si pente può darsi che un diavolo scenda giú dal camino e la porti via.
Uscirono, chiudendo la porta a chiave.
La stanza rossa era una camera squadrata, dove raramente si dormiva; potrei dire mai, a meno che un flusso eccezionale di ospiti a Gateshead Hall rendesse necessario utilizzare tutti i locali a disposizione.
Era la camera piú grande e sontuosa della casa.
Un letto, sostenuto da massicce colonne di mogano, da cui pendevano delle tendine di damasco rosso scuro, si ergeva nel mezzo come un tabernacolo; le due grandi finestre, con le persiane sempre abbassate, erano seminascoste da festoni e ricaschi della stessa stoffa.
Il tappeto era rosso.
Il tavolino ai piedi del letto era coperto da un panno cremisi. Le pareti erano di un blando fulvo, ravvivato da un tocco di rosa. L’armadio, la toeletta, le sedie erano di vecchio mogano scuro e lucido.
Dalle profondità oscure della stanza si ergevano spiccando candidi materassi e cuscini impilati sul letto, ricoperti da un niveo panno di Marsiglia. Non era di minore effetto un’ampia poltrona imbottita, a capo del letto, bianca anch’essa, con un predellino dinanzi che mi faceva l’impressione di un pallido trono. La camera era gelida, perché raramente vi si accendeva il fuoco; era silenziosa, perché lontana dalla stanza dei bambini e dalle cucine; solenne, perché vi si entrava di rado.
Solo la cameriera vi veniva il sabato a togliere l’impercettibile strato di polvere posatosi durante la settimana sugli specchi e sulla mobilia.
Anche la signora Reed vi si recava, seppure di rado, per passare in rassegna il contenuto di un certo cassetto segreto dell’armadio, dove teneva riposte alcune pergamene, il cofanetto dei gioielli e una miniatura del marito morto; e in queste ultime parole stava il segreto della camera rossa… l’incantesimo che la rendeva cosí poco frequentata nonostante la sua grandiosità.
Il signor Reed era morto da nove anni.
Aveva esalato l’ultimo respiro in questa stanza; qui era stata approntata la sfarzosa camera ardente; di qui era partito il feretro portato dagli uomini delle pompe funebri; e da quel giorno un senso di consacrazione funebre l’aveva difesa da frequenti intrusioni.
La sedia, dove Bessie e l’acida signorina Abbot m’avevano lasciata inchiodata, era un basso sgabello imbottito accanto al caminetto di marmo.
Dinanzi s’innalzava il letto.
Alla mia destra stava l’armadio alto e scuro, con dei riflessi smorzati che ne alteravano il luccichio dei pannelli; alla sinistra le finestre tappate; in mezzo, un grande specchio raddoppiava l’imponenza del letto e della stanza vuota.
Non ero proprio certa che avessero chiuso a chiave la porta: quando osai muovermi, mi alzai per assicurarmene. Ahimè, sí! Nessuna prigione era stata mai piú inviolabile. Per tornare indietro, fui costretta a passare davanti allo specchio. Il mio sguardo affascinato esplorò senza volerlo le sue profondità.
In quello spazio illusorio tutto pareva piú oscuro che nella realtà: e la strana figurina che mi fissava col volto sbiancato e le braccia pallide nel buio, gli occhi lucidi di paura, unico particolare a muoversi in quella stanza immobile, mi faceva l’effetto di un vero fantasma.
Lo presi per uno di quei piccoli esseri un po’ fate e un po’ folletti, che nei racconti serali di Bessie abitavano i luoghi desolati e coperti di felci delle lande, e comparivano davanti ai viaggiatori sorpresi dalla notte.
Mi rimisi sullo sgabello. In quel momento la superstizione mi assalí; ma non era ancora venuta l’ora della sua completa vittoria. Il mio sangue era ancora caldo e bruciava ancora in me, con la sua energia dolorosa, la ribellione contro la schiavitú. Dovetti respingere il flusso rapido dei ricordi accumulatisi, prima di sgomentarmi di fronte a un presente cosí spaventoso. Tutte le tirannie di John Reed, tutta l’indifferenza orgogliosa delle sorelle, tutta l’antipatia della madre, tutta la parzialità della servitú mi turbinavano nella mente inquieta come il fondo agitato di un pozzo fangoso. Perché ero sempre sofferente, sempre tiranneggiata, sempre accusata, sempre condannata?
Perché non potevo mai essere amata?
Perché ogni sforzo di guadagnare il favore altrui si rivelava inutile?
Eliza, che era testarda ed egoista, era rispettata, Georgiana, una ragazza viziata, piena di rancore e d’insolenza, le aveva vinte da tutti.
La sua bellezza, le sue guance rosate e i riccioli d’oro parevano incantare tutti quelli che la guardavano, e le valevano l’impunità da ogni colpa.
E John: nessuno lo rimproverava e tantomeno lo puniva; si permetteva di torcere il collo ai piccioni, di uccidere i pavoncini, di aizzare i cani contro le pecore, di spogliare le vigne di serra dei loro frutti, di spezzare i germogli delle piante pregiate.
Chiamava sua madre la mia vecchia; qualche volta le rimproverava la sua carnagione scura, simile alla propria. Disprezzava apertamente i suoi consigli. Abbastanza di frequente le strappava e rovinava i vestiti di seta; e con tutto ciò era il suo prediletto.
Io non osavo farmi trovare in difetto e mi sforzavo di adempiere ogni dovere; eppure mi davano dell’indocile e dell’importuna, della musona e della falsa, dalla mattina al mezzodí e dal mezzodí fino alla sera.
Mi faceva male la testa, che sanguinava ancora per il colpo e la caduta.
Nessuno aveva rimproverato John di avermi picchiato per un suo capriccio; invece io, che mi ero rivoltata per evitare di subire altre violenze insensate, ero stata additata al disprezzo generale. Non è giusto, non è giusto!, diceva la mia ragione stimolata dal dolore a prendere precocemente coscienza di sé, seppure per un breve istante.
E la forza di volontà, anch’essa risvegliata, suggeriva strani espedienti per cercare di sfuggire a quell’oppressione insopportabile: scappar via, per esempio, o lasciarmi morire di fame e di sete, se scappare non potevo.
In quale costernazione si trovava in quel terribile pomeriggio la mia anima! In quale agitazione il mio cervello, e in quale stato di rivolta il mio cuore! In che oscurità e ignoranza combattevo la mia battaglia intima! Non ero in grado di rispondere alla domanda assillante: Perché devo soffrire? Ora, a distanza di molti anni, lo capisco bene. A Gateshead Hall, io stonavo; non assomigliavo a nessuno. Non avevo nulla in comune con la signora Reed o i suoi figlioli, o i suoi scelti servitori. Se io non andavo a genio a loro, la cosa era reciproca.
Non potevano essere disposti ad accordare il loro affetto a un soggetto incapace di simpatizzare con nessuno là; un essere diverso, a loro contrario per temperamento, capacità e tendenze; un essere inutile, incapace di servire i loro interessi o accrescere il loro piacere; un essere nocivo che covava germi di indignazione per il loro trattamento, di disprezzo per le loro opinioni.
Sapevo che se fossi stata una bambina vivace, allegra, spensierata, scatenata, esigente e bella, anche se a carico e senza amici la signora Reed avrebbe sopportato la mia presenza piú di buon animo, i figli mi avrebbero dimostrata piú cordialità, la servitú sarebbe stata meno propensa a far di me il capro espiatorio della nursery.
La luce cominciava ad abbandonare la camera rossa. Erano le quattro passate, e il pomeriggio nuvoloso si andava trasformando in un crepuscolo lugubre.
Sentivo la pioggia che continuava a picchiare contro la finestra delle scale, e il vento sibilare nel boschetto dietro l’atrio.
A poco a poco mi sentivo agghiacciare come una pietra, mentre il coraggio mi veniva meno.
Il mio abituale stato d’animo fatto di umiliazione, dubbio, abbattimento disperato, stava smorzando del tutto le ceneri della mia rabbia, che già era scemata.
Dicevano tutti ch’ero cattiva, perciò forse lo ero per davvero. Non avevo poco prima concepito l’idea di lasciarmi morire di fame? Questo certamente era un delitto; ed ero disposta a morire? La cripta della cappella di Gateshead era una meta tanto invitante?
In quella cripta, mi era stato detto, era sepolto il signor Reed.
Per associazione di idee mi soffermai su quel pensiero con paura crescente.
Non lo ricordavo, ma sapevo ch’era mio zio diretto il fratello di mia madre e che m’aveva preso in casa sua quando da piccola ero rimasta orfana; nei suoi ultimi momenti di vita aveva fatto promettere alla signora Reed che mi avrebbe allevata come uno dei propri figli.
La signora Reed probabilmente credeva di aver mantenuto la promessa; forse l’aveva mantenuta per quello che le permetteva la sua natura. Ma come avrebbe mai potuto dopo la morte del marito amare un’intrusa, che non era della sua razza, e a cui non la univa nessun legame? Doveva irritarla parecchio trovarsi costretta da una promessa estorta in punto di morte a fare da madre a una bambina cui non riusciva a voler bene.
Per lei ero un’estranea che s’intrometteva di continuo nella sua cerchia familiare. Un’idea strana si faceva strada in me. Non avevo alcun dubbio, né mai l’avevo avuto, che, se fosse rimasto in vita, il signor Reed mi avrebbe trattata con bontà.
E ora, mentre stavo seduta a guardare il letto bianco, e le pareti cariche d’ombra, e di tanto in tanto volgevo l’occhio affascinato verso lo specchio che luccicava fosco, ricordavo d’aver udito parlare di morti che si rigiravano nella tomba perché erano stati violati i loro ultimi desideri e tornavano sulla terra per punire gli spergiuri e vendicare gli oppressi.
Cosí immaginai che lo spirito del signor Reed, tormentato dai torti fatti alla nipotina, avrebbe potuto abbandonare la sua dimora, sia la cripta che il mondo sconosciuto dei defunti, e sorgermi dinanzi agli occhi in quella stessa stanza.
Asciugai le lacrime e soffocai i singhiozzi, per paura che il minimo segno di dolore intenso potesse chiamare a confortarmi una voce soprannaturale, o evocare dalle tenebre un viso aureolato che mi si accostasse impietosito.
Questa idea era confortante in teoria, ma sarebbe stato terribile se fosse diventata realtà. Cercai con tutte le forze di respingerla e di dominarmi. Scostai i capelli dagli occhi, levai il capo e tentai con coraggio di guardarmi intorno nella camera buia. In quel momento una luce si rifletté sulla parete. Era un raggio di luna, mi chiesi, penetrato da una fessura della persiana? No: la luna rimaneva immobile, mentre quel riflesso si muoveva.
Mentre lo fissavo scivolò fino al soffitto e tremolò sopra la mia testa.
Con ogni probabilità quel raggio di luce, penso ora, non era che il riverbero di una lanterna che qualcuno portava con sé mentre attraversava il prato, ma in quel momento, con la mente suggestionabile e i nervi scossi, immaginai che quel bagliore oscillante fosse foriero di una visione che veniva dall’altro mondo.
Il mio cuore accelerò i battiti, sentii la testa in fiamme; un suono, che presi per un fruscio d’ali, mi riempí le orecchie.
Non ce la facevo piú. Mi precipitai verso la porta e sbatacchiai la serratura con uno sforzo disperato. Si sentirono dei passi rapidi lungo il corridoio. La chiave girò, ed entrarono Bessie e la signorina Abbot.
Si sente male? disse Bessie. Che fracasso tremendo!
Mi ha messo paura! esclamò la signorina Abbot.
Lasciatemi uscire, portatemi nella stanza dei bambini!
gridai.
Perché?
Si è fatta male?
Ha visto qualcosa?
domandò di nuovo Bessie.
Oh, sí!
Ho visto una luce e ho pensato che stesse per comparire uno spettro –.
Avevo afferrato la mano di Bessie, e lei non cercò di liberarla. Ha fatto apposta a gridare, affermò la signorina Abbot, con disprezzo.
E che urlo!
Se fosse stata in gran pena, la si potrebbe scusare, ma voleva solo farci correre qui; conosco i suoi trucchi.
Che cosa succede?
chiese un’altra voce in tono perentorio e dal corridoio giunse la signora Reed, con la cuffia al vento, preceduta da un gran fruscio di gonne.
Abbot, Bessie, mi pareva di aver ordinato di lasciare Jane Eyre nella camera rossa finché non fossi andata io da lei.
La signorina Jane gridava cosí forte… obiettò Bessie. Lasciatela gridare, disse lei, per tutta risposta. Lascia andare la mano di Bessie, bambina: non credere di riuscire a uscire di qui in questo modo.
Detesto i furbi, specialmente se sono bambini.
È mio dovere farti capire che i tuoi trucchi non servono a niente.
Rimarrai qui un’altra ora, e ti lascerò uscire solo a patto che ti dimostri sottomessa e tranquilla alla perfezione.
Oh, zia!
Abbia pietà, mi perdoni!
Non ci resisto lí dentro… mi punisca in un altro modo!
Morirò se… Silenzio! Queste esagerazioni sono quasi ripugnanti. Non c’era dubbio che ne fosse convinta. Ai suoi occhi ero un’attrice nata.
Mi considerava davvero un insieme di passioni virulente, di spirito volgare, e di doppiezza pericolosa. Bessie e Abbot si erano ritirate.
La signora Reed, spazientita dal mio strazio e dai singhiozzi irrefrenabili, mi spinse bruscamente indietro e mi chiuse a chiave senza aggiungere verbo.
La sentii allontanarsi e, subito dopo che se ne fu andata, ebbi una specie di crisi che mi fece perdere i sensi.
Capitolo terzo La prima cosa che ricordo, dopo, è di essermi risvegliata con l’impressione d’aver superato un incubo spaventoso.
Davanti agli occhi avevo un tremendo bagliore rosso, attraversato da fitte sbarre nere, e sentivo anche delle voci, che parlavano in tono sordo, come ovattate da un rumore di vento o di acqua.
L’agitazione, l’incertezza, e il senso di terrore che mi dominava, mi confondevano i sensi. Poco dopo mi resi conto che qualcuno mi afferrava, mi sollevava e mi metteva a sedere, con una delicatezza a cui non ero abituata. Appoggiai il capo contro un guanciale o un braccio e mi sentii comoda. Passarono cinque minuti e la nuvola dello smarrimento si dissolse. Capii benissimo che mi trovavo nel mio letto, e che il bagliore rosso era il fuoco della camera dei bambini. Era notte. Sul tavolino ardeva una candela.
Bessie stava ai piedi del letto con una catinella in mano, e al capo del letto era seduto un signore, chino su di me.
Provai un sollievo inesprimibile, la convinzione rassicurante di essere protetta e al sicuro, quando compresi che c’era un estraneo nella camera, un individuo che non apparteneva a Gateshead, e non era parente della signora Reed.
Stornai lo sguardo da Bessie , e scrutai il viso di quell’uomo. Era il signor Lloyd, il farmacista, che la signora Reed faceva chiamare qualche volta, quando erano ammalati i domestici. Per sé e per i figli faceva venire il medico. Ebbene, chi sono?
chiese costui.
Pronunciai il suo nome, e nello stesso tempo gli tesi la mano.
Egli la prese con un sorriso e disse: Ci rimetteremo alla perfezione, e ben presto.
Poi mi fece stendere di nuovo e si rivolse a Bessie, per incaricarla di far sí che nessuno mi disturbasse durante la notte.
Diede qualche altra istruzione, e disse che sarebbe tornato il giorno dopo.
Che angoscia, a vederlo partire.
Mi ero sentita cosí protetta e appoggiata mentre era seduto accanto a me! Quando il farmacista chiuse la porta dietro di sé, la camera si oscurò e perdetti di nuovo il coraggio.
Una tristezza inesprimibile mi lasciò accasciata. Ha voglia di dormire, signorina? mi chiese Bessie quasi con dolcezza.
Osai appena rispondere, per paura che mi uscisse un tono sgarbato.
Cercherò. Ha sete, o si sente di mangiar qualcosa? No grazie, Bessie.
Allora io andrò a letto, perché è mezzanotte passata, ma può chiamarmi se avrà bisogno di qualche cosa durante la notte.
Che gentilezza straordinaria! Mi arrischiai a fare una domanda. Bessie, che cos’ho? Sono ammalata?
S’è ammalata nella camera rossa, credo, a furia di piangere. Ma presto starà meglio. Bessie andò nella stanza della cameriera ch’era lí accanto. Sentii che diceva: Sarah, vieni a dormire con me nella camera dei bambini.
Non vorrei a nessun costo star sola questa notte con quella povera bambina.
Potrebbe morire.
È ben strano che abbia avuto quella crisi; mi chiedo se ha visto qualche cosa.
La signora è stata un po’ troppo dura con lei. Sarah ritornò insieme a lei. Si misero a letto tutte e due. Prima di addormentarsi rimasero a bisbigliare fra loro per una mezz’ora. Afferrai dei frammenti della loro conversazione, dai quali riuscii a capire chiaramente qual era il principale argomento di discussione.
Le è passato davanti qualcuno, tutto vestito di bianco, ed è scomparso… e dietro a lui un grosso cane nero… Ha bussato forte tre volte alla porta della camera… Una luce nel cimitero proprio sopra la sua tomba… e via di questo passo.
Alla fine si addormentarono tutte e due. Il fuoco e la candela si spensero.
Per me le ore di quella notte trascorsero in una lunga e paurosa veglia: i miei sensi erano tenuti desti da un terrore che solo i bambini conoscono.
Nessuna malattia grave o lunga seguí l’incidente della camera rossa; ma mi scosse i nervi a tal punto che ancor oggi ne risento.
Sí, signora Reed, a lei devo dei gravi tormenti psichici.
Ma dovrei perdonarla perché non sapeva quel che faceva; straziandomi il cuore, lei credeva di sradicare le mie cattive tendenze. Verso le dodici del giorno seguente, dopo essermi alzata e vestita, sedevo avvolta in uno scialle accanto al fuoco nella camera dei bambini. Mi sentivo fisicamente debole e abbattuta; ma il mio male peggiore era una tristezza indicibile che mi faceva sgorgare lacrime silenziose. Non facevo a tempo ad asciugarmi una goccia salata dalla guancia che ne seguiva un’altra. Eppure sarei dovuta essere felice, perché nessuno dei Reed era presente: erano usciti in carrozza con la madre.
Anche la signorina Abbot stava cucendo in un’altra stanza, e Bessie, che si dava da fare a sistemare giocattoli e riordinare cassetti, mi rivolgeva di tanto in tanto una parola d’insolita benevolenza.
Questa situazione per me, abituata a una vita di continui rimproveri e di asservimento ingrato, sarebbe dovuta essere un paradiso; ma i miei nervi torturati si trovavano in uno stato tale che non erano in grado di godere né della calma né della gioia.
Bessie era discesa in cucina, e mi aveva portato una piccola torta.
L’aveva posata su un bel piatto di porcellana cinese su cui era dipinto un uccello del Paradiso in un nido di vilucchi e boccioli di rosa, che aveva sempre risvegliato in me un senso di ammirazione entusiastica.
Avevo spesso chiesto di aver quel piatto in mano per poterlo esaminare piú da vicino, ma ero stata sempre giudicata indegna di tale privilegio. Il prezioso contenitore era ora posato sulle mie ginocchia, ed mi s’invitava cordialmente a mangiare la delicata pasta circolare che vi era adagiata sopra.
Favore inutile!
Come tutte le concessioni troppo differite e troppo desiderate, giungeva troppo tardi. Non riuscivo proprio a mangiare la tortina. E le piume dell’uccello, i colori dei fiori mi sembravano stranamente sbiaditi. Allontanai piatto e dolce. Bessie mi chiese se volevo leggere qualcosa. La parola libro agí come uno stimolo fugace, e la pregai d’andare a prendere nella libreria I viaggi di Gulliver. Era un libro che avevo sempre letto con passione.
Lo consideravo un racconto di imprese vere, e risvegliava in me una vena di interesse piú profondo di quello che provavo per le fiabe.
Invano avevo cercato i folletti tra le foglie di digitale e le campanule, sotto i funghi e accanto all’edera che rivestiva i vecchi muri, e alla fine mi ero convinta della triste verità: erano partiti dall’Inghilterra per andare in qualche paese selvaggio, dove i boschi erano piú antichi e fitti, e la popolazione piú scarsa.
Infatti Lilliput e Brobdignag, secondo me, esistevano realmente sulla faccia della terra.
Non dubitavo che sarei riuscita a vedere di persona, un giorno, dopo aver affrontato un lungo viaggio, i campicelli, le casette, gli alberelli, la popolazione minuscola, le mucche, le pecore, gli uccelli in miniatura del primo regno; e i campi di grano alti come foreste, i cani immensi, i gatti mostruosi, gli uomini e le donne alti come torri dell’altro.
Ma quando il volume prediletto fu fra le mie mani, quando ne sfogliai le pagine, quando cercai nelle belle immagini il piacere che avevo sempre provato e che tutt’ora provo, mi parve tutto strano e triste; i giganti erano smunte larve, i pigmei dei diavoletti malevoli e paurosi, Gulliver un povero vagabondo che errava per paesi desolati e pericolosi.
Chiusi il libro, non osavo continuare a leggerlo, e lo posai sul tavolino accanto alla tortina intatta. Bessie aveva finito di spolverare e di girare per la camera.
Si era lavata le mani, aveva aperto un certo cassettino pieno di splendidi pezzi di seta e di raso, e aveva cominciato a cucire una cuffia nuova per la bambola di Georgiana. Frattanto cantava: Quando eravamo zingari Tanto tempo fa… Le avevo sentito cantare spesso quella ballata, e l’avevo ascoltata sempre con gran piacere, perché Bessie aveva una bella voce, o almeno cosí mi sembrava.
Ma in quel momento, nonostante la sua voce fosse ancora dolce, trovavo nel suo canto una tristezza indescrivibile.
Qualche volta, tutta occupata nel lavoro, abbassava il tono e strascicava il ritornello Tanto tempo fa fino a farlo assomigliare alla lugubre cadenza di un inno funebre.
Passò a un’altra ballata, questa sí davvero malinconica.
Stanchi i piedi, provate le membra dalla via sui monti lunga e amara neppure la luna adesso rischiara il cammino alla povera orfanella.
Perché mi cacciate lontano, da sola, tra paludi, tra rocce, cuori di pietra? Solo un angelo veglia e consola i passi della povera orfanella.
Dolce e mite è la brezza, limpido il cielo nella notte risplende una stella, Dio, mosso a pietà, stende il suo velo per dar conforto a una povera orfanella.
Se dovessi cadere da un ponte crollato persa nella brughiera dietro una falsa fiammella il Padre dei cieli mi riporterà nel suo seno per benedire la povera orfanella.
Che mi dà forza è un solo pensiero pur se famiglia e riparo non ho casa e rifugio in cielo troverò e l’amore di Dio per la sua orfanella.
Su, signorina Jane, non pianga piú, disse Bessie, quando ebbe finito.
Avrebbe potuto ben dire al fuoco: Non bruciare; ma come avrebbe potuto indovinare la sofferenza morbosa di cui ero preda?
Durante la mattinata ritornò il signor Lloyd.
Come, già in piedi! esclamò, entrando nella camera.
Bene, bambinaia, come si sente?
Bessie rispose che stavo benissimo.
Ma allora dovrebbe aver l’aria piú allegra.
Venga qui, signorina Jane; si chiama Jane, nevvero?
Sí, signore, Jane Eyre.
Ma ha pianto, signorina Jane Eyre; può dirmi perché?
Le fa male da qualche parte?
No, signore.
Oh!
Forse piange perché non è potuta uscire in carrozza con la signora, intervenne Bessie.
Certo che no!
È troppo grande per certe bambinate.
Anch’io la pensavo cosí; e siccome sentivo l’amor proprio ferito da un’accusa falsa, subito risposi: Non ho mai pianto per una cosa simile in vita mia.
Detesto andare in carrozza.
Piango perché sono infelice. Oh, via, signorina!
disse Bessie.
Il buon farmacista parve un po’ imbarazzato.
Io stavo in piedi dinanzi a lui; aveva gli occhi piccoli e grigi, non molto brillanti.
Il viso dai tratti duri, ma dall’espressione buona. Dopo avermi osservato per qualche minuto, disse: Che cosa l’ha fatta ammalare ieri, Jane?
È caduta, disse Bessie, interrompendo di nuovo.
Caduta!
Come, è ritornata lattante?
Non riesce a camminare da sola alla sua età? Deve avere otto o nove anni.
Mi hanno buttata in terra, mi affrettai a spiegare, punta un’altra volta nell’orgoglio.
Ma non è stato questo che mi ha fatto star male, aggiunsi, mentre il signor Lloyd prendeva una presa di tabacco.
Mentre rimetteva la scatola nella tasca del panciotto, suonò il campanello per il pranzo della servitú.
Lo capí e disse: La chiamano, bambinaia, disse.
Scenda pure.
Rimarrò io a conversare con la signorina Jane fino al suo ritorno. Bessie avrebbe preferito rimanere, ma fu costretta ad andare, perché a Gateshead la puntualità ai pasti era rigidamente osservata.
Se non l’ha fatta star male la caduta, che cos’è stato allora? continuò il signor Lloyd, quando Bessie fu uscita. Mi hanno rinchiuso in una camera dove c’è uno spirito, fino a buio. Vidi il signor Lloyd sorridere e accigliarsi nello stesso tempo.
Uno spirito!
In fin dei conti lei è una bambina!
E ha paura degli spiriti? Ho paura dello spirito del signor Reed.
È morto in quella camera, ed è lí che l’hanno lasciato esposto. Né Bessie né gli altri ci entrano di notte, se possono farne a meno.
È stato crudele rinchiudermi da sola senza candela, cosí crudele che credo non lo dimenticherò mai!
Sciocchezze!
Ed è questo che la fa sentire infelice?
Ora, di giorno, sente paura? No: ma fra non molto tornerà la notte.
E poi sono infelice, molto infelice per altre cose.
Quali altre cose? Vuole dirmene qualcuna?
Come desideravo poter rispondere pienamente a questa domanda!
Ma com’era difficile dare una risposta.
I bambini sentono le cose, ma non sono in grado di analizzare i loro sentimenti, e anche se l’analisi avviene in parte nel pensiero, non sanno come esprimere a parole il risultato del processo mentale.
Temendo, tuttavia, di perdere questa prima e unica occasione di addolcire la mia pena condividendola con qualcuno, mi sforzai, dopo una breve pausa turbata, di pronunciare una frasetta misera, ma comunque vera.
Una è che non ho padre né madre, né fratelli né sorelle.
Ha una buona zia e dei buoni cugini.
Tacqui di nuovo; poi, alla meglio, riuscii a dire: Ma John Reed mi ha spinto per terra, e la zia mi ha chiusa nella camera rossa.
Il signor Lloyd estrasse la scatola di tabacco una seconda volta.
Non crede che Gateshead Hall sia una casa bellissima?
chiese.
Non si sente contenta di vivere in un bel posto come questo?
Non è casa mia, signore, e Abbot dice che ho meno diritto di una serva di starci.
Bah!
Non sarà cosí sciocca da desiderare di abbandonare un posto cosí splendido! Se avessi qualche altro posto dove andare, sarei contenta di lasciarlo.
Ma non potrò andar via da Gateshead finché non sarò una donna.
Forse potrebbe… chissà?
Ha altri parenti oltre la signora Reed?
Credo di no, signore.
Nessuno dalla parte di suo padre?
Non lo so; l’ho chiesto alla zia Reed una volta, e mi ha risposto che forse avevo dei parenti poveri e di bassa condizione che facevano Eyre di cognome, ma che di loro lei non sapeva nulla.
Se sapesse che ci sono, le piacerebbe andar a stare con loro?
Riflettei. La povertà spaventa gli adulti, e ancor piú i bambini.
Non riescono a farsi un’idea della povertà attiva e rispettabile di chi lavora: a quella parola collegano solo vestiti cenciosi, poco cibo, fornelli senza fuoco, maniere grossolane e vizi abietti.
Per me povertà era sinonimo di degradazione.
Non mi piacerebbe stare con gente povera, risposi. Neppure se fossero buoni con lei? Scossi la testa.
Non potevo concepire in che modo la gente povera potesse essere buona; e poi imparare a parlare come loro, assumere le loro maniere, essere senza educazione, crescere come una di quelle povere donne che cullano i loro bambini o lavano i vestiti sulla soglia di casa, come nel villaggio di Gateshead; no, non ero abbastanza eroica per scegliere la libertà rinunciando alla mia casta!
Ma i suoi parenti sono cosí poveri?
Sono operai? Non saprei. La zia Reed dice che, se ci sono, devono essere una schiera di mendicanti. Non mi piacerebbe andare a mendicare. Le piacerebbe andare a scuola? Riflettei di nuovo. Sapevo appena che cosa fosse una scuola.
Bessie a volte me ne parlava come un posto dove le giovanette sedevano come in prigione, vestivano di nero, e dovevano comportarsi in modo straordinariamente corretto e preciso.
John Reed detestava la sua scuola e insultava il maestro.
Ma i gusti di John Reed non influenzavano certo i miei, e se i resoconti di Bessie sulla disciplina della scuola erano alquanto impressionanti, i particolari di quel che facevano a scuola quelle stesse signorine, invece, mi attraevano.
Raccontava mirabilie dei quadri di paesaggi e di fiori che dipingevano; delle canzoni che cantavano e dei brani di musica che suonavano, e dei lavori di ricamo, dei libri francesi che traducevano, tanto che, ascoltandola, mi sentivo tutta fremere di emulazione.
Inoltre la scuola sarebbe stata un cambiamento completo che implicava un lungo viaggio, una netta separazione da Gateshead, e il principio di una vita nuova.
Sí, mi piacerebbe andare a scuola, fu la conclusione delle mie meditazioni. Bene, bene; chissà che cosa può accadere, disse il signor Lloyd alzandosi. Questa bambina dovrebbe cambiare aria e ambiente, aggiunse parlando a se stesso.
Non ha i nervi in buono stato.
In quel momento ritornò Bessie; contemporaneamente si sentí la ghiaia del viale scricchiolare sotto le ruote della carrozza.
È la signora, bambinaia?
chiese il signor Lloyd.
Mi piacerebbe parlarle, prima di andar via. Bessie l’invitò ad accomodarsi nella sala da pranzo e lo precedette.
Durante il colloquio che seguí fra lui e la signora Reed, date le conseguenze, immagino che il farmacista s’arrischiò a consigliarle di mandarmi a scuola; e senza dubbio la raccomandazione fu accettata con una certa prontezza.
Infatti una sera, dopo che mi ero messa a letto, Abbot discuteva della cosa con Bessie, mentre tutte e due cucivano nella camera dei bambini e mi credevano addormentata, e la cameriera disse che la signora sarebbe stata ben contenta di sbarazzarsi di una bambina noiosa e malaticcia, che aveva sempre l’aria di sorvegliare tutti quanti e di complottare.
Credo che Abbot mi prendesse per una specie di Guy Fawkes in erba.
Nella stessa occasione venni a sapere, per la prima volta, dalle informazioni date dalla signorina Abbot a Bessie, che mio padre era stato un povero pastore d’anime; che mia madre l’aveva sposato contro la volontà dei suoi, i quali consideravano quel matrimonio al di sotto della sua condizione; che mio nonno Reed si infuriò talmente per quella disobbedienza che non le diede un soldo.
Scoprii anche che, un anno dopo il matrimonio, mio padre prese il tifo mentre visitava i poveri della grande città industriale dove si trovava la sua parrocchia, e dove si era diffusa l’epidemia: mia madre fu contagiata da lui, e morirono tutte e due a distanza di un mese l’uno dall’altro. Bessie, dopo aver sentito il racconto, sospirò e disse: La povera Jane è ben degna di compassione, Abbot. Sí, rispose la cameriera.
Se fosse una bambina graziosa e a modo si potrebbe aver compassione della sua disgrazia; ma a dir la verità non ci si può interessare a un rospo simile.
Non è un gran che, di sicuro, convenne Bessie: Certo, una bella bambina come la signorina Georgiana nelle stesse condizioni sarebbe piú commovente.
Si, io vado matta per Georgiana! esclamò accalorata la signorina Abbot. Che tenera! Con quei boccoli lunghi, gli occhi azzurri e quel bel colorito: sembra dipinta! Bessie, avrei voglia di mangiare un bel toast al formaggio per cena.
Anch’io, con una cipolla. Venga, scendiamo. E se ne andarono.
Capitolo quarto Dalla conversazione avuta col signor Lloyd, e dalla discussione sopra riferita fra Bessie e Abbot, raccolsi abbastanza elementi per sperare in un miglioramento.
Sembrava che le cose stessero per cambiare: attesi e sperai in silenzio.
Eppure le novità tardavano.
Passarono giorni e settimane.
Mi ero ormai ristabilita, ma non veniva fatta nessuna allusione a ciò che speravo.
La signora Reed mi osservava di tanto in tanto con occhio severo, ma raramente mi rivolgeva la parola.
Dalla mia malattia in poi aveva posto una distanza ancor maggiore fra me e i suoi figli, mi aveva assegnato una stanzuccia per dormirci da sola, mi aveva condannata a consumare i pasti per conto mio e a trascorrere tutta la giornata nella nursery, mentre i miei cugini stavano sempre in salotto.
Non si lasciava sfuggire nessuna allusione al mandarmi a scuola; ma istintivamente avevo la certezza che non sarei rimasta a lungo sotto il suo tetto, perché ora piú che mai quando posava lo sguardo su di me, le si leggeva in viso un’avversione profonda e invincibile.
Eliza e Georgiana, comportandosi secondo i suoi ordini, mi rivolgevano la parola il meno possibile.
John mi faceva le linguacce quando mi vedeva, e una volta tentò di picchiarmi; ma quando io d’istinto mi avventai contro di lui, spinta dallo stesso risentimento della volta precedente, dalla rabbia profonda e dalla ribellione disperata che già mi aveva sconvolta, pensò bene di lasciar perdere e di correre via lanciandomi insolenze e gridando che gli avevo rotto il naso. Avevo infatti assestato a quella prominenza del suo viso il pugno piú forte che mi era stato possibile; e quando mi accorsi che il colpo, oppure l’occhiataccia che gli avevo rivolto, l’avevano messo al suo posto, ebbi una gran voglia di approfittare del mio vantaggio.
Ma John era già corso da sua madre. Lo sentii cominciare a raccontare in tono piagnucoloso che quella perfida Jane Eyre gli era saltata addosso come un gatto infuriato. Fu interrotto piuttosto bruscamente: Non parlarmi di lei, John.
Ti ho detto di non avvicinarla. Non è degna di attenzione. Ho proibito sia a te che alle tue sorelle di stare in sua compagnia.
A questo punto, sporgendomi dalla balaustra, gridai all’improvviso e senza sapere che cosa mi dicevo: Son loro che non sono degni della mia compagnia! La signora Reed era una donna piuttosto corpulenta; ma nell’udire questa affermazione inattesa e audace, corse velocissima su per le scale, mi trascinò come un turbine nella camera dei bambini e mi sbatté brusca sul bordo del letto, vietandomi con voce alterata di muovermi di lí o di aprir bocca per tutta la giornata.
Che le direbbe lo zio Reed, se fosse vivo? dissi quasi involontariamente.
Mi sembrò quasi che la lingua pronunciasse le parole senza il consenso della mia volontà: qualcosa che non potevo controllare parlava in me.
Che cosa? disse la signora Reed senza fiato. I suoi occhi grigi, solitamente freddi, furono turbati da un’espressione di paura.
Ritirò la mano dal mio braccio e mi fissò come se realmente non capisse se ero una bambina o un demonio.
Allora continuai: Lo zio Reed è in cielo, e vede tutto quello che lei fa e pensa. E anche il babbo e la mamma. Sanno che lei mi tiene rinchiusa per tutta la giornata, e che vorrebbe vedermi morta. La signora Reed si riprese rapidamente. Mi scrollò forte, mi schiaffeggiò su tutt’e due le guance e se ne andò senza aggiunger parola. Bessie fece seguire una predica di un’ora per dimostrarmi irrefutabilmente che ero la bambina piú malvagia e depravata che mai fosse stata accolta sotto un tetto. Io quasi le credetti, perché davvero non sentivo nascermi in seno altro che cattivi sentimenti.
Passarono novembre, dicembre e la metà di gennaio. Il Natale e il Capodanno erano stati celebrati a Gateshead con la consueta solennità. Vennero scambiati doni e si diedero pranzi e feste serali.
Io, naturalmente, fui esclusa da ogni divertimento.
La mia parte di godimento consisteva soltanto nell’assistere alla preparazione quotidiana di Eliza e di Georgiana, nel vederle scendere in salotto vestite con abiti di mussolina leggera dalla fusciacca rossa, con i capelli accuratamente arricciati, e poi nel sentire il piano e l’arpa suonare da basso, nel vedere il viavai del cameriere e del cocchiere, nell’udire il tintinnio delle tazze e dei bicchieri quando erano serviti i rinfreschi e il brusio dei discorsi, mentre si apriva e si chiudeva la porta del salotto.
Quando ero stanca di quell’occupazione, mi ritiravo dalla cima delle scale per tornare nella camera vuota e silenziosa. Lí, benché triste, non mi sentivo infelice. A dir la verità non avevo il minimo desiderio d’andare in società, perché raramente mi si degnava d’attenzione.
Se Bessie fosse stata gentile e socievole sarebbe stato per me un gran piacere passare serate tranquille in sua compagnia invece che sotto gli occhi terrificanti della zia Reed, in una sala piena di signore e di signori.
Ma appena aveva terminato di vestire le sue padroncine, Bessie spariva verso le animate regioni della cucina e della stanza della governante, di solito portandosi via anche la candela. Allora rimanevo seduta con la bambola sulle ginocchia, mentre il fuoco si affievoliva, e mi guardavo intorno di tanto in tanto per assicurarmi che non ci fosse nessun’altra presenza nella penombra della stanza. Quando le braci si erano spente una a una, mi svestivo in fretta alla bell’e meglio, e cercavo nel mio letto un rifugio contro il freddo e l’oscurità. Mi portavo sempre nel letto la bambola.
Gli esseri umani hanno bisogno di qualche cosa da amare, e, in mancanza di un oggetto piú degno di affetto, cercavo diletto nel coccolare e vezzeggiare quella figuretta sbiadita e frusta come uno spaventapasseri.
Mi meraviglio tuttora al ricordo dell’assurda sincerità con cui adoravo quella piccola pupattola, alla quale con la fantasia davo vita e sensazioni. Non riuscivo ad addormentarmi finché non me l’ero avvolta dentro la camicia da notte; e quando stava al sicuro, lí al calduccio, immaginandola contenta, anch’io mi sentivo relativamente felice. Mi pareva che passassero delle ore prima di sentire andar via la compagnia e udire il rumore dei passi di Bessie che saliva le scale. Qualche volta saliva per cercare il ditale o le forbici o magari per portarmi qualche cosa per cena, una ciambella o una torta al formaggio. Si sedeva sul letto mentre mangiavo e quando avevo finito mi rimboccava le coperte; due volte mi aveva baciata e mi aveva detto: Buona notte, Jane. Quando si mostrava gentile a quel modo, Bessie mi sembrava la persona piú bella e buona del mondo. Mi auguravo con tutto il cuore che fosse sempre cosí simpatica e amabile, invece di strapazzarmi e rimproverarmi come faceva spesso. Credo che Bessie Lee fosse una ragazza dotata di un’intelligenza naturale, perché riusciva in tutto quello che faceva, e aveva una grande facilità nel raccontare. Cosí almeno arguivo dalle favole che narrava nella camera dei bambini. Era anche graziosa, se non mi inganna il ricordo che ho del suo viso e della sua persona. Slanciata, con i capelli neri e gli occhi scuri, un volto molto grazioso e un bell’incarnato chiaro; però aveva un carattere capriccioso e irascibile, e privo di principî e di senso di giustizia. La preferivo comunque a tutti gli altri residenti di Gateshead. Era il quindici di gennaio, verso le nove di mattina. Bessie era scesa per la colazione. I miei cugini non erano ancora stati convocati dalla madre.
Eliza, imbacuccata in una cuffia e in un cappotto caldo, stava andando a dar da mangiare al pollame, un’occupazione che prediligeva non meno che il vender le uova alla governante e accumulare il denaro che cosí ricavava. Aveva una certa predisposizione per gli affari e una forte tendenza a tener da conto il denaro.
Non soltanto vendeva uova e pulcini, ma imponeva prezzi esorbitanti al giardiniere per radici di fiori, sementi e innesti di piante, poiché costui aveva l’ordine della signora Reed di comperare dalla signorina tutti i prodotti del suo pezzo di terreno che desiderava vendere.
Ed Eliza avrebbe venduto i capelli che aveva in testa pur di far soldi.
In un primo tempo nascondeva il denaro in posti strani, avvolgendolo in un cencio o nei bigodini di carta vecchi; ma quando la cameriera aveva scoperto alcuni dei suoi tesori, per paura di perdere il suo prezioso gruzzolo, Eliza si era rassegnata a consegnarlo a sua madre, a un tasso da usura, del cinquanta o sessanta per cento: interessi che esigeva ogni trimestre e che registrava con ansiosa esattezza su un libriccino.
Georgiana, seduta su un alto sgabello, si pettinava i capelli intrecciando ai riccioli fiori artificiali e piume, che aveva trovato in un cassetto.
Io stavo rifacendo il mio letto, poiché avevo ricevuto da Bessie l’ordine esplicito che fosse tutto rassettato prima del suo ritorno . Avevo steso l’imbottitura e piegato la camicia da notte, e quindi mi avvicinai al davanzale della finestra per riordinare dei libri illustrati e della mobilia da bambola sparsa qua e là. Ma a un brusco rimprovero di Georgiana interruppi il mio lavoro.
Cosí, per mancanza di altra occupazione, mi misi a soffiare sulle ramificazioni di ghiaccio che solcavano la finestra, e formai uno spazio sul vetro attraverso il quale avrei potuto gettare uno sguardo all’esterno, dove tutto era calmo e impietrito sotto l’azione della gelata intensa.
Dalla finestra si vedevano l’abitazione del portiere e la strada carrozzabile, e proprio quando ero riuscita a sciogliere i ghiaccioli d’argento che velavano i pannelli abbastanza da lasciar lo spazio per guardare fuori, vidi aprirsi il cancello per far entrare una carrozza.
Con indifferenza, la guardai salire il viale. Arrivavano spesso carrozze a Gateshead, ma nessuna aveva mai portato dei visitatori che mi avevano interessato.
Si fermò davanti alla casa, il campanello suonò forte, e il nuovo venuto venne fatto entrare.
Visto che tutta questa faccenda non aveva per me nessuna importanza, la mia attenzione vagabonda fu ben presto attratta da un piccolo pettirosso affamato che venne a cinguettare sui rami del ciliegio spoglio contro il muro vicino alla finestra.
Sulla tavola c’erano i resti della mia colazione.
Addentai un panino, e stavo aprendo la finestra per mettere le briciole sul davanzale, quando Bessie arrivò di corsa nella camera dei bambini. Signorina Jane, si tolga il grembiule, che cosa sta facendo? Si è lavata faccia e mani questa mattina?
Diedi un altro strattone per aprire la finestra, prima di rispondere, perché volevo esser sicura che l’uccellino avesse il pane: i vetri si aprirono e sparsi le briciole, alcune sulla pietra del davanzale, altre sul ramo del ciliegio.
Poi, chiusa la finestra, risposi: No, Bessie; ho appena finito di spolverare.
Che tormento d’una bambina! Che cosa ha fatto finora? È tutta rossa come se avesse bisticciato; perché ha aperto la finestra?
Mi fu risparmiata la seccatura di rispondere, poiché Bessie pareva aver troppa fretta per aver tempo di ascoltare le spiegazioni.
Mi trascinò al lavabo, e senza tanti complimenti mi sottopose a una rapida lavata di faccia e di mani con acqua e sapone, asciugandomi con una salvietta ruvida.
Mi lisciò i capelli con una spazzola dura, mi tolse il grembiule, e mi ordinò di scendere diritta in salotto dove ero desiderata.
Avrei voluto domandare chi mi desiderava, e se c’era la signora Reed, ma Bessie era già andata via e mi aveva chiuso la porta della camera alle spalle.
Discesi a passi lenti.
Da quasi tre mesi non ero stata convocata alla presenza della signora Reed.
Confinata nella camera dei bambini, per me il tinello, la sala da pranzo e il salotto erano diventati regioni infide in cui provavo sgomento a entrare.
Ormai ero in piedi in mezzo all’atrio.
Avevo dinanzi la porta del tinello, e mi fermai intimidita e tremante. La paura di una punizione ingiusta in quei giorni mi rendeva proprio una piccola codarda. Temevo di far ritorno in camera mia, e non osavo entrare nella sala. Rimasi dieci minuti buoni in quella tormentata incertezza. Lo squillo violento del campanello della sala mi trasse d’impaccio: dovevo entrare per forza.
Chi può voler parlare con me?
mi dicevo, mentre con ambedue le mani giravo la maniglia che per un istante resistette alla mia pressione.
Chi vedrò nella stanza, oltre la signora Reed? Un uomo o una donna?
La maniglia girò, la porta sí aprí e, oltrepassate le tende, mi trovai davanti una colonna nera. Tale, almeno, mi parve a prima vista, quella forma stretta, diritta, vestita a lutto, che stava eretta sul tappeto.
La faccia arcigna alla sommità assomigliava a una maschera scolpita, posta sopra il fusto a mo’ di capitello.
La signora stava al suo solito posto di fianco al fuoco. Mi fece segno di avvicinarmi.
Obbedii, ed essa mi presentò al rigido visitatore con queste parole: Questa è la ragazzina per cui mi sono rivolta a lei. Costui, poiché era un uomo, volse lentamente il capo dalla mia parte, mi esaminò con due occhi grigi indagatori, che scintillavano sotto le ciglia folte.
Poi disse, solenne, con voce di basso: È piccola di statura. Quanti anni ha? Dieci. Cosí tanti?
rispose con aria dubbiosa; e continuò a scrutarmi per alcuni minuti.
Poi si rivolse a me: Come ti chiami, ragazzina?
Jane Eyre, signore.
Mentre pronunciavo queste parole guardai in su.
Mi sembrava un uomo grande, forse perché io ero bimba. Aveva una fisionomia forte e spigolosa come la sua corporatura. Ebbene, Jane Eyre, sei una bambina buona? Non potevo rispondere di sí. Tutti intorno a me avevano un’opinione contraria. Rimasi in silenzio.
La signora Reed rispose per me, scosse significativamente il capo e aggiunse: Forse, signor Brocklehurst, meno si parla di questo argomento meglio è.
Me ne dispiaccio. Io e la bambina dobbiamo parlare un po’ –.
Abbandonata la sua posizione perpendicolare, accomodò la sua persona in una poltrona di fronte alla signora Reed.
Vieni qui, mi disse. Oltrepassai il tappeto. L’uomo mi sistemò proprio dinanzi a sé. Ora il suo volto era quasi alla stessa altezza del mio. Che faccia! E che naso enorme! Che bocca!
Che denti grandi e sporgenti! Non c’è spettacolo piú triste di un bambino cattivo! cominciò. E soprattutto di una ragazzina cattiva. Sai dove vanno i cattivi quando muoiono? All’inferno fu la mia risposta immediata e ortodossa. E che cos’è l’inferno? Puoi dirmelo?
Un pozzo pieno di fuoco.
E ti piacerebbe cadere dentro quel pozzo e bruciarvi per sempre?
No, signore. Che cosa devi fare per evitarlo? Riflettei un istante.
Poi diedi una risposta discutibile. Devo conservarmi in buona salute e non morire. Come puoi conservarti in buona salute? Ogni giorno muoiono bambini piú piccoli di te. Solo l’altro ieri ho seppellito un bimbo di cinque anni. Un bambino buono, la cui anima ora è in cielo.
Purtroppo credo che non si potrebbe dire la stessa cosa di te, se fossi chiamata nell’aldilà.
Non ero in condizioni di dissipare un simile dubbio.
Abbassai gli occhi sui due piedoni posati sul tappeto e sospirai, augurandomi di essere ben lontana da quel momento.
Spero che questo sospiro venga dal cuore, e che tu ti penta di aver arrecato tanti dispiaceri alla tua ottima benefattrice.
Benefattrice! benefattrice!
mi dissi.
Tutti chiamano la signora Reed la mia benefattrice; in tal caso, una benefattrice è una cosa davvero spiacevole!
Reciti le preghiere mattina e sera?
continuò il mio inquisitore.
Sí, signore Leggi la Bibbia?
Qualche volta.
Con piacere?
Ti appassiona?
Mi piacciono l’Apocalisse e il libro di Daniele, e la Genesi e Samuele, un pezzo dell’Esodo, qualche parte dei Re e delle Cronache, e Giobbe e Gionata.
E i Salmi?
Spero che ti piacciano.
No, signore.
No?
Oh, è grave!
Ho un ragazzino piú piccolo di te che sa sei salmi a memoria, e se gli si chiede se preferisce un panino allo zenzero o imparare i versi di un salmo, risponde: Oh!
Imparare i versi di un salmo! Gli angeli, dice, cantano i salmi; e io voglio essere un angioletto quaggiú. E allora gli do due panini per premiare tanta devozione infantile. I Salmi non sono interessanti, osservai.
Questo dimostra che hai un cuore cattivo; devi pregare Iddio che te lo cambi, che te ne dia uno nuovo e puro.
Che ti tolga il tuo cuore di pietra, e che te ne dia uno di carne.
Stavo per fare una domanda relativa al modo con cui sarebbe stata effettuata l’operazione per cambiarmi il cuore, allorché la signora Reed mi interruppe e mi ordinò di sedere; continuò lei la conversazione.
Signor Brocklehurst, credo d’aver detto, nella lettera che le scrissi tre settimane fa, che questa ragazzina non possiede affatto il carattere e le inclinazioni che desidererei.
Se l’accoglierà nella scuola di Lowood, sarei contenta che la direttrice e le insegnanti la tenessero d’occhio, e soprattutto la correggessero del suo difetto peggiore: la falsità.
Ci tengo a dir questo in tua presenza, Jane, perché tu non ti azzardi a ingannare il signor Brocklehurst. Avevo tutte le ragioni di temere la signora Reed e di diffidarne, perché le veniva spontaneo ferirmi crudelmente.
Non ero mai tranquilla in sua presenza: per quanto fossi obbediente, per quanto facessi di tutto per compiacerla, i miei sforzi erano respinti e ripagati con delle frasi come quella precedente.
Ora quell’accusa, pronunciata dinanzi a un estraneo, mi dilaniava il cuore. Intuivo vagamente che stava già distruggendo ogni speranza per la nuova fase dell’esistenza a cui mi destinava. Sentivo, senza riuscire a esprimerlo appieno, che stava seminando avversione e malevolenza sul mio cammino futuro.
Mi vidi trasformata agli occhi del signor Brocklehurst in una bambina falsa e insolente, senza poter far nulla per rimediarvi.
Proprio nulla! pensai, sforzandomi di reprimere un singhiozzo, e asciugandomi in fretta alcune lacrime, impotente prova del mio dolore. L’inganno è un difetto grave in un bambino, disse il signor Brocklehurst.
È parente della menzogna, e tutti i bugiardi hanno un posto che li attende nel lago di fuoco e di zolfo.
In ogni modo sarà sorvegliata, signora Reed. Parlerò alla signorina Temple e alle insegnanti. Desidero che sia allevata in modo adeguato alla vita che l’aspetta, continuò la mia benefattrice. Che si faccia di lei una persona utile e umile. E le vacanze, se lei permette, le passerà sempre a Lowood. Le sue decisioni sono molto assennate, signora, rispose il signor Brocklehurst.
L’umiltà è una virtú cristiana, una grazia particolarmente appropriata alle allieve di Lowood; quindi ho molto a cuore che la coltivino in modo proficuo.
Ho studiato la maniera migliore per mortificare il loro sentimento mondano dell’orgoglio, e l’altro giorno ho avuto la prova di quanto bene funzioni il mio metodo.
Augusta, la mia seconda figliola, era andata con sua madre a visitare la scuola, e al ritorno mi ha detto: Oh, caro papà, che aria tranquilla e semplice hanno tutte le ragazze di Lowood!
Con i capelli raccolti dietro le orecchie e i grembiuli lunghi e il sacchetto di lino grezzo applicato ai camicioni, sembrano tutte figlie di poveri!
Poi ha aggiunto: Guardavano il mio vestito e quello della mamma come se non avessero mai visto un abito di seta. Ecco uno stato di cose che approvo in pieno, rispose la signora Reed. Se avessi cercato in tutta l’Inghilterra, non avrei trovato un sistema che si addica di piú a una bambina come Jane Eyre. Occorre coerenza, caro signor Brocklehurst. Richiedo coerenza in tutto.
La coerenza, signora, è il primo dovere cristiano ed è osservato in tutti i particolari che riguardano l’istituzione di Lowood: cibo semplice, vestiti senza ricercatezza, alloggi con pochi fronzoli e abitudini severe e attive.
Questa è la regola della casa e delle sue ospiti. Benissimo, signore.
Posso allora contare che questa bambina sia accolta come allieva a Lowood, e allevata secondo la sua posizione e le sue prospettive?
Certamente, signora; sarà messa nel nostro vivaio di piantine scelte, e sono certo che si dimostrerà grata di questo privilegio inestimabile.
Gliela manderò il piú presto possibile, allora, signor Brocklehurst; perché l’assicuro che non vedo l’ora di liberarmi di una responsabilità che comincia a pesarmi troppo.
Senza dubbio, senza dubbio, signora. E ora le auguro una buona giornata.
Entro una settimana o due sarò di ritorno a Brocklehurst Hall; il mio buon amico l’arcivescovo non permetterà che me ne vada prima.
Informerò la signorina Temple dell’arrivo di una nuova ragazza, cosí che non incontri nessuna difficoltà nell’ammissione.
Arrivederla.
Arrivederla, signor Brocklehurst; mi ricordi alla signora e alle signorine Brocklehurst, a Theodore e al signor Broughton Brocklehurst.
Sarà fatto, signora.
Piccola, ecco qui un libro intitolato la Guida dei fanciulli; leggilo con devozione, soprattutto la parte in cui si racconta della terribile morte improvvisa di Marta G… Una bambina cattiva, che era falsa e bugiarda.
Cosí dicendo il signor Brocklehurst mi consegnò un opuscoletto, e, fatta venire la carrozza, ripartí.
Io e la signora Reed rimanemmo sole. Passarono alcuni minuti in silenzio. Lei cuciva e io la guardavo. La signora Reed aveva circa trentasei o trentasette anni.
Era una donna robusta, dalle spalle squadrate, l’ossatura grossa, non troppo alta, massiccia, ma non obesa.
Aveva una faccia piuttosto larga, la mascella inferiore molto sviluppata e solida, la fronte bassa e il mento grande e prominente, la bocca e il naso abbastanza regolari.
Aveva la pelle scura e opaca e i capelli di un giallo quasi paglierino. Era sana come un pesce e non si ammalava mai. Era una padrona precisa e abile, e i domestici e fittavoli stavano sotto il suo assoluto controllo. Solo i suoi figli a volte sfidavano la sua autorità, e la prendevano alla leggera. Vestiva con cura, e ci teneva a portar bene e valorizzare il suo abbigliamento. Seduta su uno sgabello a pochi passi dalla poltrona su cui stava lei, studiavo la sua fisionomia con attenzione.
Tenevo in mano il libretto con il racconto della morte improvvisa di una bugiarda, sottoposto alla mia attenzione a mo’ di avvertimento appropriato.
Tutti gli avvenimenti di poco prima, quello che la signora Reed aveva detto di me al signor Brocklehurst e il tenore della loro conversazione, mi ferivano l’animo nel profondo.
Ogni parola che avevo sentito mi aveva fatto provare un dolore acuto, e ora un risentimento violento fermentava in me.
La signora Reed sollevò gli occhi dal lavoro. Mentre mi fissava, sospese il movimento agile delle dita. Esci. Torna nella camera dei bambini, mi ordinò.
Il mio sguardo o qualche cosa d’altro in me le doveva sembrare offensivo perché, sebbene si dominasse, parlava con estrema irritazione.
Mi alzai e andai alla porta. Poi tornai indietro, attraversai la stanza fino alla finestra, e mi avvicinai a lei. Dovevo parlarle. Ero stata messa sotto i piedi, e dovevo rifarmi a mia volta. Ma come? Con che coraggio mi sarei vendicata della mia antagonista? Raccolsi tutte le mie energie, e le riassunsi in questa frase sfrontata: Io non sono falsa. Se lo fossi, direi che le voglio bene. Invece dichiaro che non è cosí. La detesto piú di tutti al mondo, dopo John Reed. E questo libro sulla bambina bugiarda lo può dare a sua figlia Georgiana, perché è lei che dice le bugie, non io. La signora Reed teneva ancora le mani in grembo, posate sul lavoro, inattive. I suoi occhi di ghiaccio stavano fissi su di me. Che altro hai da dire? chiese in un tono che si adopera comunemente con un avversario adulto e non con una bambina. Quello sguardo e quella voce risvegliarono tutta l’avversione che provavo. Tremante dalla testa ai piedi, in preda a un impeto irrefrenabile, continuai: Sono contenta che lei non sia mia parente. E non la chiamerò piú zia finché vivrò. Non verrò mai a trovarla, quando sarò grande.
E se qualcuno mi chiederà se le voglio bene e come mi ha trattata, gli dirò che solo il pensiero di lei mi fa venire la nausea, e che mi ha trattata con crudeltà indegna.
Come osi affermare questo, Jane Eyre?
Come oso affermarlo, signora Reed? Perché è la verità. Crede che non abbia sentimenti, che possa vivere senza un poco di affetto e di bontà?
Non posso vivere cosí!
E lei non ha pietà.
Mi ricorderò finché campo come mi ha cacciato, con che durezza e violenza mi ha cacciato, nella camera rossa, e mi ci ha rinchiuso, nonostante la mia angoscia, nonostante gridassi e invocassi disperata: Abbia pietà!
Abbia pietà, zia Reed! E quella punizione me l’ha data perché quel brutto soggetto di suo figlio mi aveva picchiata e gettata per terra per nulla!
Dirò tutto a tutti quelli che me lo chiederanno.
La gente crede che lei sia una donna buona: invece è cattiva e senza cuore.
Lei, sí, è falsa!
Non avevo ancor finito questa risposta, che il mio spirito cominciò a espandersi e riempirsi dei piú strani sentimenti di libertà e di trionfo che avessi mai provato.
Mi sembrava che si fossero spezzate delle catene invisibili e che fossi ormai in possesso di una libertà insperata.
Questo sentimento era giustificato.
La signora Reed pareva spaventata.
Il ricamo le era scivolato dalle ginocchia. Aveva sollevato le mani, s’agitava e perfino il viso si era contorto in una smorfia come se volesse piangere.
Jane, sei in errore. Che cosa ti succede? Perché tremi cosí forte? Vuoi bere un po’ d’acqua? No, signora Reed.
Desideri qualche altra cosa, Jane?
Ti assicuro che voglio esserti amica.
Non è vero.
Ha detto al signor Brocklehurst che ho un brutto carattere, la tendenza a fingere.
Ma farò sapere a tutti a Lowood chi è lei, e che cosa ha fatto. Jane, tu non comprendi queste cose; i ragazzi devono essere corretti dai loro difetti.
Io non sono falsa! gridai a voce alta e selvaggia.
Ma sei irascibile, Jane, questo devi ammetterlo. E ora ritorna in camera dei bambini, mia cara, e mettiti un poco a letto. Non sono la sua cara; e non posso riposare. Mi mandi a scuola presto, signora Reed, perché odio stare qui. Di sicuro ti manderò a scuola presto, mormorò la signora Reed, sottovoce. Raccolse il ricamo e uscí immediatamente dalla stanza. Fui lasciata sola, padrona del campo.
Era la battaglia piú aspra che avessi combattuta, ed era la prima vittoria che riportavo.
Rimasi per un istante sul tappeto dove prima sostava in piedi il signor Brocklehurst, e mi gustai la solitudine del vincitore.
Sulle prime mi sentii soddisfatta ed esaltata, ma quella gioia mi sovrastava talmente da farmi accelerare i battiti del polso.
Una bimba non può litigare coi grandi, non può dar libero sfogo all’impeto dei propri sentimenti, come avevo fatto io, senza provare, dopo, una punta di rimorso e il timore della reazione.
Mentre accusavo e minacciavo la signora Reed, il mio spirito si sarebbe potuto paragonare a una brughiera d’erica divorata dalle fiamme, ma lo stesso paesaggio, una volta domato e spento l’incendio, avrebbe potuto rappresentare altrettanto bene il mio successivo stato d’animo, dopo che una mezz’ora di silenzio e di riflessione mi fecero capire la follia della mia condotta, e la tristezza della mia posizione di bambina odiata e a mia volta carica d’odio.
Avevo gustato il sapore della vendetta. Mi era sembrato di sorbire un vino aromatico e caldo, ma che lasciava in bocca un gusto metallico e corrosivo e mi dava la sensazione di essere avvelenata.
Ora sarei andata volentieri a chiedere scusa alla signora Reed; ma sapevo in parte per esperienza e in parte per istinto, che sarebbe stato il modo per farmi respingere con raddoppiato disprezzo, suscitando cosí di nuovo tutto lo slancio impetuoso della mia natura.
Sarei stata ben contenta di trovare qualche occupazione migliore di quello sfogo violento, di trovar motivo per sentimenti meno ostili dell’indignazione.
Presi un libro: Le mille e una notte. Mi sedetti e cercai di leggere. Non riuscivo a coglierne il senso. I miei pensieri si frapponevano sempre fra me e la pagina che di solito trovavo affascinante. Aprii la porta a vetri del tinello.
Gli arbusti erano immobili: tutto era bianco di gelo, nei campi, non turbato da raggio di sole o soffio di vento.
Mi coprii testa e spalle con un lembo del vestito, e andai fuori a camminare in un cantuccio appartato della piantagione.
Non provai alcun piacere in mezzo agli alberi silenziosi, sotto le pigne che cadevano, tra le reliquie congelate dell’autunno, le foglie secche già ammucchiate dai venti e ora irrigidite dal gelo.
Mi appoggiai a un cancello e guardai la campagna vuota dove non si scorgevano pecore, e l’erba bassa era avvizzita e sbiancata.
Era una giornata grigia, con un cielo coperto e carico di neve; e ogni tanto cadevano dei fiocchi, che si posavano sul sentiero indurito e sui campi brinati senza liquefarsi.
E io, bimba sfortunata, rimasi là continuando a mormorare a me stessa: Che devo fare, che devo fare?
A un tratto udii distintamente una voce chiamare: Signorina Jane, dov’è?
Venga a colazione.
Era Bessie, la riconobbi; ma non mi mossi.
Si udirono i suoi passi leggeri sul sentiero. Che tormento di una bambina!
disse.
Perché non viene quando la si chiama?
La presenza di Bessie, paragonata ai pensieri che andavo covando, sembrava confortante, anche se come di consueto era piuttosto adirata.
A dire la verità, dopo lo scontro e la vittoria sulla signora Reed, non mi sentivo disposta a preoccuparmi granché di un’arrabbiatura momentanea della bambinaia.
Ero disposta a riscaldarmi all’incostanza giovanile del suo cuore.
La cinsi con le braccia e le dissi: Su, Bessie, non si adiri!
Questo mio gesto fu piú sincero e vivace del mio solito.
Le piacque.
Lei è una bambina strana, Jane, disse guardandomi.
Una creaturina inquieta e solitaria. E andrà presto a scuola, suppongo. Feci di sí colla testa. E non le dispiace di lasciare la povera Bessie? Ma Bessie si cura forse di me?
Mi rimprovera sempre.
Perché è una bambina cosí bizzarra, spaventata e timida.
Deve avere piú coraggio!
Come!
Per ricevere altre botte?
Sciocchezze!
Ma che lei ne prenda abbastanza, questo è certo.
Mia madre, quando è venuta a farmi visita la settimana scorsa, mi ha detto che non avrebbe voluto che uno dei suoi figli fosse al suo posto.
Ora andiamo, che ho una bella notizia da darle.
Non ci credo, Bessie.
Ragazza mia, che vuol dire?
Perché mi guarda con quegli occhi spaventati?
Ascolti, la signora, le signorine e il signorino John oggi pomeriggio vanno fuori a prendere il tè, e lei prenderà il tè con me.
Dirò alla cuoca di prepararle una piccola torta, e poi mi aiuterà a esaminare i suoi cassetti, perché presto dovrò fare il suo baule.
La signora ha intenzione di farla partire da Gateshead fra un paio di giorni, e dovrà scegliere i giocattoli che vuol portare con sé.
Bessie, deve promettere di non rimproverarmi fino alla mia partenza. Va bene. Ma lei pensi a far la brava, e a non aver paura di me.
Non si allarmi quando mi capita di parlarle in modo un po’ brusco, ma certe volte mi irrita da morire!
Credo che non avrò piú paura di lei, Bessie, perché a lei mi sono abituata.
E presto avrò ben altre persone da temere. Se le temerà, la prenderanno in antipatia.
Come lei, Bessie? Io non l’ho in antipatia.
Sono certa di volerle bene piú di tutti gli altri.
Non lo dimostra.
Che lingua pronta!
Ha cambiato modo di rispondere.
Che cosa la rende cosí audace?
Ecco, presto andrò lontano da lei, e inoltre… Stavo per dire qualcosa di quello ch’era successo fra me e la signora Reed, ma pensai bene che mi conveniva conservare il silenzio su quel capitolo.
Allora è contenta di lasciarmi? Tutt’altro, Bessie.
Anzi, in questo momento me ne dispiaccio abbastanza.
In questo momento!
Abbastanza!
Come lo dice freddamente, la signorina! Scommetto che se le chiedo di abbracciarmi, mi risponderà che preferisce di no. La bacerò volentieri: venga qui. Bessie si chinò. Ci abbracciammo, e la seguii in casa molto rasserenata.
Quel pomeriggio passò in pace e in armonia; e la sera Bessie mi raccontò alcune delle sue storie piú meravigliose, e mi cantò le sue canzoni piú belle.
Anche a me la vita riservava qualche raggio di sole.
Capitolo quinto Non erano ancora suonate le cinque, quella mattina del diciannove gennaio, che Bessie portò una candela nella mia cameretta, e mi trovò già alzata e quasi pronta. Ero in piedi già da mezz’ora, e mi ero lavata la faccia e infilati i vestiti alla luce della luna che ora stava tramontando.
I suoi raggi filtravano dalla finestrella accanto al mio letto. Quel giorno avrei lasciato Gateshead con la diligenza che passava dinanzi al cancello alle sei del mattino. Bessie era l’unica già alzata. Aveva acceso il fuoco nella camera, dove ora stava preparando la mia colazione.
Sono pochi i bambini che riescono a mangiare, quando sono emozionati all’idea di un viaggio; e fu cosí anche per me.
Bessie mi sollecitò invano a mandar giú qualche cucchiaiata di latte col pane; poi avvolse alcuni biscotti in un pezzo di carta, e li mise nella valigia.
Quindi mi aiutò a infilare pelliccia e cappello, si mise uno scialle sulle spalle e uscimmo tutte e due dalla stanza.
Mentre passavamo davanti alla camera della signora Reed, mi disse: Vuole andare a salutare la signora? No, Bessie.
È venuta ieri sera fino al mio letto, mentre lei era scesa a cena, per dirmi che non c’era bisogno che disturbassi né lei, né i miei cugini, stamattina.
Mi ha detto anche di ricordarmi che era stata sempre la mia migliore amica, e di parlare di lei con riconoscenza.
E lei che cosa ha risposto? Nulla.
Ho nascosto il viso nelle coperte, e mi sono voltata dalla parte del muro.
Ha fatto male, signorina Jane.
Ho fatto benissimo, Bessie.
La sua signora non è stata per me un’amica, ma una nemica.
Oh, signorina Jane! Non dica cosí!
Addio, Gateshead!
esclamai mentre attraversavo il vestibolo e uscivo dalla porta.
La luna era tramontata, ed era buio pesto.
Bessie portava una lanterna, la cui luce si rifletteva sui gradini e sulla ghiaia della strada, umidi per il recente disgelo.
Era una mattina d’inverno fredda e triste e mentre camminavo lungo il viale battevo i denti. C’era una luce accesa nell’abitazione del portiere. Quando vi arrivammo, trovammo sua moglie occupata ad accendere il fuoco. Il mio baule, trasportato lí la sera innanzi e legato con la corda, era posato accanto alla porta.
Mancavano pochi minuti alle sei e non appena sentimmo rintoccare l’ora, un rullio di ruote in lontananza annunciò l’approssimarsi della diligenza.
Andai alla porta e vidi le luci del veicolo avvicinarsi rapidamente attraverso le tenebre.
Parte da sola?
chiese la moglie del portiere.
Sí.
È lontano?
Ottanta chilometri.
È un viaggio lungo.
Mi meraviglio che la signora Reed non abbia paura di lasciarla andar da sola. La diligenza si fermò; eccola dinanzi al cancello con i suoi quattro cavalli, carica di passeggeri. Il postiglione e il vetturino ci sollecitarono a voce alta. Caricarono il mio baule. Fui strappata dal collo di Bessie a cui mi ero aggrappata per abbracciarla. Abbiate cura di lei, gridò lei al postiglione, mentre mi aiutava a salire. Sí, sí, fu la risposta. La porta fu sbattuta, una voce disse: Pronti! e partimmo.
Cosí mi separai da Bessie e da Gateshead; venni trascinata via di gran carriera verso regioni ignote e, cosí mi parevano allora, remote e misteriose.
Ricordo molto poco del viaggio.
So soltanto che la giornata mi sembrò di una lunghezza interminabile, e che mi parve di viaggiare per centinaia di chilometri.
Attraversammo diverse città e in una, molto grande, la diligenza si fermò.
Furono staccati i cavalli e i passeggeri scesero per pranzare.
Fui condotta in una locanda, dove il postiglione cercò di farmi mangiare qualcosa.
Ma io non avevo appetito, e allora mi lasciò in una stanza immensa in cui era acceso il fuoco alle due estremità; vi pendeva una lampada dal soffitto e dalla parete, in alto, sporgeva una piccola nicchia rossa piena di strumenti musicali.
Camminai su e giú per la stanza a lungo, piena d’apprensione, con il timore che qualcuno venisse a rapirmi: credevo all’esistenza dei ladri di bambini, che tanto spesso figuravano nei racconti fatti da Bessie accanto al fuoco.
Finalmente il postiglione ritornò. Fui nuovamente chiusa nella vettura, il mio protettore salí a cassetta, suonò il corno, e con un rumore di ferraglia sulla strada lastricata partimmo da L. Il pomeriggio proseguí umido e nebbioso. Verso il crepuscolo cominciai ad accorgermi che eravamo veramente molto lontani da Gateshead. Cessammo di attraversare città e il paesaggio cambiò. Grandi colline grigie apparvero all’orizzonte. Al calar del sole scendemmo in una valle boscosa e, quando ormai la notte oscurava tutto il paesaggio, sentii il vento fischiare fra gli alberi. Cullata da quel suono, finii per cadere addormentata. Non sonnecchiavo da molto che mi svegliò il brusco arresto della vettura. La porta si aprí; una persona, che dall’aspetto sembrava una domestica, mi si parò dinanzi. Le vidi la faccia e il vestito alla luce delle lampade. C’è qui una ragazzina che si chiama Jane Eyre? chiese. Io risposi: Sí, e fui fatta scendere. Venne scaricato il mio baule, e il vetturino ripartí immediatamente. Ero irrigidita da tanto a lungo ero rimasta seduta, stordita dal rumore e dal dondolio della carrozza. Riscossami, mi guardai intorno. Non c’era altro che pioggia, vento e oscurità. Ciononostante scorsi vagamente dinanzi a me un muro e una porta aperta.
Varcai quella porta insieme alla mia guida, che la chiuse e la sprangò.
Si potevano ora vedere una o piú costruzioni, perché l’edificio era esteso, e si scorgevano molte finestre, alcune delle quali illuminate. Percorremmo un largo viale coperto di ghiaia e cosparso di pozzanghere, fino a giungere a una porta. Attraversato un corridoio, la domestica mi introdusse in una sala dove ardeva il fuoco e mi lasciò sola. Rimasi a riscaldare le dita intirizzite alla vampa, poi mi guardai intorno.
Non c’erano candele, ma alla luce incerta del caminetto si distinguevano, a intervalli, pareti ricoperte di carta da parati, tende, tappeti, e un lucido mobilio di mogano. Era un salotto, non vasto e luminoso come quello di Gateshead, ma che pareva abbastanza accogliente.
Stavo cercando di capire il soggetto del quadro appeso alla parete, quando la porta si aprí ed entrò una persona che portava un lume; un’altra le veniva subito dietro.
La prima era una signora alta con capelli scuri e occhi neri e una fronte pallida e ampia.
Era avvolta quasi completamente in uno scialle. Aveva l’aspetto grave e il portamento eretto. Questa bambina è troppo piccola per esser mandata qui da sola, disse, mentre appoggiava la candela sulla tavola. Mi osservò attentamente per qualche minuto, poi aggiunse: È meglio che vada a letto presto.
Ha l’aria stanca. Sei stanca? mi chiese posandomi una mano sulla spalla. Un poco, signora.
È anche affamata, certo; le dia qualche cosa da mangiare prima che vada a letto, signorina Miller. È la prima volta che lasci i genitori per andare a scuola, piccola mia? Le spiegai che non avevo genitori. Si informò da quanto tempo erano morti; poi quanti anni avevo, come mi chiamavo e se sapevo leggere, scrivere e cucire un poco. Mi toccò la guancia dolcemente con la punta delle dita, mi disse che sperava avrei fatto la brava bambina, e mi rimandò con la signorina Miller. La signora che avevo lasciato poteva avere ventinove anni; quella che mi accompagnava sembrava un po’ piú giovane. Della prima mi avevano colpito la voce, lo sguardo e il portamento.
La signorina Miller era una persona piú comune, invece; molto colorita in viso, sebbene dall’aria affaticata.
Camminava e si muoveva frettolosa come una persona dalle mille incombenze. Aveva l’aria di quello che poi seppi che era, ossia una sorvegliante.
Da lei scortata attraversai, percorrendo diversi vani e diversi passaggi, una costruzione grande e irregolare finché, dal silenzio profondo e quasi spaventoso che incombeva sulla parte della casa che ci eravamo lasciate alle spalle, avvertimmo emergere un brusio di voci, e d’un tratto ci ritrovammo in una stanza larga e lunga, con due grandi tavoli a ogni estremità.
Su ogni tavolo ardevano due candele, e intorno, sedute sulle panche, stavano delle fanciulle di ogni età, dai nove o dieci anni ai venti.
Immerse in quella luce indistinta mi parvero innumerevoli, benché in realtà non fossero piú di ottanta.
Erano tutte vestite con lo stesso camicione di stoffa marrone di taglio obsoleto e lunghi grembiuli di tela grezza.
Era l’ora dello studio; stavano preparando i compiti per il giorno dopo, e il brusio, che avevo udito, era la lezione che ripetevano sottovoce.
La signorina Miller mi fece segno di sedermi su un banco vicino alla porta, poi andò all’estremità della stanza e gridò: Capoclassi, raccogliete i libri e metteteli via.
Quattro ragazze grandi si alzarono da diversi tavoli, e andarono in giro a raccogliere i libri.
La signorina Miller diede un nuovo ordine: Capoclassi, andate a prendere i vassoi della cena.
Le ragazze grandi uscirono e tornarono subito, portando ciascuna un vassoio con delle porzioni di non so che, e una caraffa d’acqua e un bicchiere posato sopra.
Furono distribuite le porzioni; quelle che avevano sete bevvero a turno, poiché non c’era che un bicchiere.
Quando arrivò la mia volta bevvi, perché avevo una gran sete, ma non toccai cibo, perché l’eccitazione e la stanchezza mi avevano tolto la fame.
Vidi comunque che non c’era che una sottile ciambella d’avena tagliata a pezzi.
Finito il pasto, la signorina Miller lesse le preghiere e poi le classi si avviarono di sopra in fila per due.
Ormai sfinita dalla stanchezza, non feci granché caso al dormitorio; notai solo che, come la stanza di studio, era molto lungo.
Quella notte dovevo dormire con la signorina Miller. Mi aiutò a svestirmi. Quando mi sdraiai, diedi un’occhiata alla lunga fila di letti, ciascuno dei quali si riempí rapidamente di due occupanti. Dieci minuti dopo l’unica luce venne spenta. In mezzo al silenzio e all’oscurità assoluta crollai addormentata. La notte passò in un attimo. Ero troppo stanca perfino per sognare.
Mi svegliai solamente una volta per udire il vento vorticare in raffiche furiose e la pioggia cadere a torrenti, e sentii che la signorina Miller aveva preso posto accanto a me.
Quando riaprii gli occhi, squillava forte una campana, e le ragazze si erano alzate e si vestivano. Non era ancora l’alba e due candele di giunco illuminavano la stanza.
M’alzai a fatica.
Faceva molto freddo e mi vestii alla meglio nonostante i brividi; quando si liberò uno dei catini posti al centro della stanza, cosa che non avvenne subito poiché ce n’era solo uno ogni sei ragazze, mi lavai.
Suonò di nuovo la campana.
Ci disponemmo in fila per due, cosí ordinate scendemmo le scale, ed entrammo nell’aula fredda e male illuminata. Qui la signorina Miller lesse le preghiere e poi diede ordine: Formate le classi! Seguí un grande frastuono, durante il quale la signorina Miller continuava a ripetere: Silenzio! e Ordine! Quando il rumore cessò vidi le ragazze disposte in quattro semicerchi, ciascuno intorno a una sedia, posta davanti a un tavolino. Avevano tutte in mano un libro, e su ogni tavolino dinanzi al posto vuoto c’era un volume piú grosso che doveva essere una Bibbia. Seguí una pausa di qualche secondo in cui si udí solo un mormorio vago e attutito. La signorina Miller passava da una classe all’altra per far tacere quel bisbiglio. Squillò una campanella lontana, e immediatamente entrarono nell’aula tre signore, ciascuna delle quali prese posto dinanzi a un tavolino. La signorina Miller occupò la quarta cattedra, quella piú vicina alla porta, dove erano raccolte le bambine piú piccole. Io fui messa fra le allieve di quest’ultima classe.
Cominciammo: vennero ripetute le meditazioni del giorno e poi si lessero alcuni passi del Vangelo, cui seguí la lettura dei versetti della Bibbia, che durò un’ora.
Al termine dell’esercizio, era ormai sorto il giorno. L’instancabile campanella suonò per la quarta volta. Le classi vennero messe in fila, e passarono in un’altra stanza a far colazione. Fui ben felice della prospettiva di mangiare qualche cosa.
Ero quasi sfinita dalla fame, poiché non avevo messo sotto i denti quasi nulla il giorno prima.
Il refettorio era una stanza grande, tetra e dal soffitto basso.
Su due lunghi tavoli fumavano delle zuppiere di qualche cosa di caldo che, sebbene fossi affamata, emanava un odore tutt’altro che invitante.
Vidi una generale manifestazione di scontento quando i fumi del pasto raggiunsero le narici di quelle ch’erano destinate a trangugiarlo.
Dalle capofila, le ragazze grandi della prima classe, s’innalzò un mormorio. Che schifo! Il porridge è bruciato anche stavolta!
Silenzio!
impose una voce; non era quella della signorina Miller, ma di una delle insegnanti superiori, una piccoletta bruna, ben vestita, ma dall’aspetto alquanto scostante, che prese posto a capo di una delle tavole, mentre all’altra presiedeva una signora piú prosperosa.
Cercavo invano quella che avevo visto la sera prima. Non ce n’era traccia. La signorina Miller prese posto all’estremità della tavola dove sedevo io. E una vecchia signora dall’aspetto straniero, l’insegnante di francese, come scoprii poi, prese posto alla quarta tavola. Recitammo un lungo ringraziamento e cantammo un inno; dopo di che una domestica portò il tè per le maestre e il pasto cominciò.
Divorai voracemente un cucchiaio o due della mia porzione senza far caso al sapore ma, calmato il primo impulso della fame, m’accorsi che avevo dinanzi un piatto nauseabondo.
Il porridge bruciato è cattivo quasi come le patate marce. Anche i morti di fame lo rifiutano. I cucchiai si muovevano lentamente.
Vedevo tutte le altre portare il cibo alla bocca e fare sforzi per ingoiarlo; ma la maggior parte delle ragazze ci rinunciava. La colazione era finita e nessuna aveva mangiato. Ringraziammo Dio per quello che non avevamo avuto, e, cantando un secondo inno, passammo dal refettorio all’aula scolastica.
Io fui una delle ultime a uscire, e passando accanto alle tavole, vidi una maestra prendere una marmitta di porridge e assaggiarla.
Guardò le altre. Avevano tutte l’aria scontenta e una di loro, quella piú corpulenta, mormorò: È abominevole! Che vergogna!
Ci era concesso un quarto d’ora di ricreazione prima di cominciare le lezioni, durante il quale l’aula si riempí di un rumore indescrivibile, perché in quell’intervallo si poteva parlare a voce alta e liberamente, e le ragazze approfittavano del permesso.
Tutti i discorsi vertevano sulla colazione, che suscitava l’indignazione generale.
Povere figliole!
Era la loro unica consolazione. La signorina Miller era la sola maestra nell’aula.
La circondava un gruppo di ragazze grandi, che parlavano con gesti gravi e rabbiosi.
Udii pronunciare il nome del signor Brocklehurst; la signorina Miller scuoteva la testa con aria di disapprovazione, ma non si sforzava molto di calmare lo sdegno generale: era chiaro che lo condivideva.
La pendola nell’aula suonò le nove. La signorina lasciò il gruppo, si andò a piazzare in mezzo alla sala, e gridò: Silenzio!
Ai vostri posti! Si ristabilí la disciplina.
In cinque minuti la confusione si calmò e tornò un silenzio quasi assoluto in quella torre di Babele.
Le insegnanti delle classi superiori ripresero il proprio posto; ma sembrava ancora che tutte aspettassero. Disposte sui banchi che correvano lungo i lati della stanza, le ottanta ragazze sedevano rigide e immobili.
Facevano la figura di una strana assemblea, tutte con i capelli pettinati lisci, senza un ricciolo in vista, con i vestiti scuri e lunghi e un colletto stretto intorno al collo, con i sacchetti di tela grezza applicati sul davanti e destinati a servire da borsa da lavoro.
Indossavano tutte calze di lana e scarpe grossolane, chiuse con una fibbia d’ottone. Oltre una ventina erano giovani donne piú che bambine, ma quella tenuta le imbruttiva, e dava un’aria grottesca anche alle piú graziose.
Dopo aver esaminato le ragazze, passai alle insegnanti, di cui nessuna mi piaceva in modo particolare: quella corpulenta era una persona rozza, quella bruna piuttosto feroce, la straniera ridicola, e la signorina Miller una poveraccia rossa in volto, malandata e affaticata.
Stavo passando in rivista un viso dopo l’altro, quando tutta la scolaresca si alzò simultaneamente come sospinta da un’unica molla.
Cosa accadeva? Non avevo sentito dare nessun ordine. Non mi raccapezzavo.
Prima che potessi riavermi dalla sorpresa, le classi si erano nuovamente sedute.
Tutti gli sguardi erano ora rivolti verso lo stesso punto; vi affissi anch’io i miei, e scorsi la persona che mi aveva ricevuta la sera prima.
Stava diritta nel mezzo della stanza vicino al caminetto, perché era acceso il fuoco a ogni estremità. Esaminava in silenzio, seria, le due file di ragazze.
La signorina Miller le si accostò per farle una domanda, e avuta la risposta, tornò al suo posto e disse ad alta voce: Capoclasse della prima, va’ a prendere i mappamondi!
Mentre aspettava che l’ordine fosse eseguito, la signora si mosse lentamente per l’aula. Certo mi doveva parere un oggetto di particolare venerazione, poiché ricordo ancora il senso d’ammirazione rispettosa con cui i miei occhi seguivano i suoi passi.
Vista alla piena luce del giorno, appariva alta, bella e ben proporzionata.
Gli occhi scuri dall’espressione dolce e la linea sottile delle sopracciglia mettevano in risalto la fronte bianca e spaziosa. Portava i capelli raggruppati sulle tempie in due grossi boccoli secondo la moda di quel tempo, quando non erano in voga né bande, né riccioli lunghi. Il vestito, anch’esso alla moda dell’epoca, era di stoffa color porpora, guarnito di velluto nero. Alla cintura le brillava un orologio d’oro, e a quei tempi gli orologi non erano tanto comuni.
Per completare il quadro aggiungerò che aveva una fisionomia raffinata, carnagione pallida ma luminosa, l’aria e il portamento maestoso; cosí si avrà, per quanto lo consenta una descrizione, un’idea esatta dell’aspetto esteriore della signorina Temple. Di nome faceva Maria, come scoprii in seguito su un libro di preghiere che lei stessa mi aveva incaricato di portare in chiesa. La direttrice di Lowood , prese posto davanti a un paio di mappamondi posti su uno dei tavoli, riuní la prima classe intorno a sé, e cominciò una lezione di geografia.
Le classi inferiori furono chiamate dalle insegnanti.
Per un’ora si svolsero le ripetizioni di storia, grammatica, e cosí via; seguirono quelle di lingua e aritmetica, e la signorina Temple diede ad alcune delle piú grandi lezioni di musica.
La durata di ogni lezione era regolata dalla pendola, che finalmente suonò mezzogiorno.
La direttrice si alzò. Ho qualcosa da dire alle allieve, disse.
Il rumore che si era levato dopo la fine delle lezioni si calmò alla sua voce.
Continuò: Questa mattina avete avuto una colazione che non avete potuto mangiare; avrete fame. Ho ordinato di dare a tutte pane e formaggio per pranzo. Le insegnanti la guardarono sorprese. Sotto la mia responsabilità, aggiunse, come per dar loro una spiegazione, e immediatamente lasciò la stanza. Furono subito portati il pane e il formaggio con gioia e ristoro di tutta la scuola. Venne dato l’ordine di andare in giardino. Tutte le ragazze indossarono una cuffia di paglia ruvida con i lacci di cotonina colorata, e un mantello di panno grigio. Io fui equipaggiata nella stessa foggia, e seguendo le altre, mi trovai all’aria aperta. Il giardino era un vasto recinto circondato da un muro cosí alto da escludere ogni vista sull’esterno. Da un lato correva una veranda coperta, e dei larghi viali lo intersecavano dividendo lo spazio in tante piccole aiuole. Queste aiuole erano assegnate alle allieve perché le coltivassero, una per ciascuna.
Certo se fossero state piene di fiori sarebbero state graziose, ma ora, alla fine di gennaio, tutto mostrava la sterilità e la desolazione invernale.
Non era la giornata adatta per stare all’aria aperta: non che proprio piovesse, ma nell’aria erano sospese goccioline di nebbia giallastra. Il terreno del giardino era ancora ammollato dalla pioggia del giorno prima.
Le ragazze piú robuste avevano incominciato a giocare e a correre, mentre quelle pallide e delicate, riunite insieme, cercavano riparo sotto la veranda; e fra queste, mentre la fitta nebbia ci penetrava fino alle ossa, sentii frequenti colpi di tosse cavernosa.
Fino allora non avevo parlato con nessuna e nessuna, evidentemente, aveva fatto caso a me. Provavo un senso di solitudine, ma vi ero abituata e non mi opprimeva.
Stavo appoggiata a una colonna della veranda, stringendomi nel mantello, e cercavo di dimenticare il freddo che mi pungeva e la fame insoddisfatta che mi attanagliava; cosí mi abbandonai all’occupazione di osservare e pensare.
Le mie riflessioni erano troppo indefinite e frammentarie perché meritino d’esser ricordate. Non sapevo ancora esattamente dove fossi. Gateshead e la mia vita passata fluttuavano lontano, a una distanza incommensurabile.
Il presente era vago e incomprensibile, e sul futuro non ero in grado di formare congettura alcuna. Guardai il giardino cosí simile a quello d’un convento, e poi alzai gli occhi sulla casa, una vasta costruzione dall’apparenza per metà grigia e vecchia e per l’altra metà nuovissima. Sulla parte nuova, dov’erano l’aula scolastica e il dormitorio, si aprivano finestre ingraticciate, che le davano l’aspetto di una chiesa. Una lapide sopra la porta portava scritto: Istituto di Lowood Quest’ala fu ricostruita l’anno… da Naomi Brocklehurst, di Brocklehurst Hall, in questa contea. Cosí risplenda la vostra luce davanti agli uomini, affinché veggano le vostre opere buone, e glorifichino il Padre vostro che è nei cieli .
Lessi e rilessi queste parole.
Sentivo che avevano bisogno di spiegazione, ed ero incapace di penetrarne in pieno l’importanza.
Stavo ancora riflettendo sul significato della parola Istituto e mi sforzavo di capire il nesso fra le prime parole e il versetto del Vangelo, quando un colpo di tosse vicino mi fece voltare.
Vidi una ragazza seduta su un sedile di pietra, curva su un libro che pareva leggesse attentamente. Dalla posizione in cui ero riuscivo a vederne il titolo Rasselas che mi colpí per la sua stranezza. Mentre voltava una pagina, la ragazza per caso alzò gli occhi, e io le dissi subito: È interessante il tuo libro?
Avevo già l’intenzione di chiederglielo in prestito, prima o poi.
A me piace, rispose dopo qualche istante, che le serví per osservarmi.
Di che cosa parla?
continuai.
Non so dove trovai l’ardire di attaccar discorso con un’estranea, poiché era contrario alla mia natura e alle mie abitudini.
Senza dubbio la sua occupazione faceva vibrare in me una corda di simpatia, perché anche a me piaceva leggere, sebbene le mie letture fossero piuttosto frivole e infantili.
Non riuscivo a comprendere quelle serie. Dagli un’occhiata, rispose lei, offrendomi il libro. Lo presi.
Un breve esame mi convinse che il contenuto era meno interessante del titolo.
Rasselas al mio gusto bambinesco pareva noioso.
Non vi trovai traccia di fate e neppure di folletti; nessuna immagine interrompeva le pagine fitte di stampa.
Glielo restituii.
Lo riprese senza dir nulla, e stava sprofondandosi di nuovo nella lettura, quando mi arrischiai ancora a disturbarla. Puoi dirmi che cosa significa l’iscrizione sulla lapide che sta sopra la porta?
Che cos’è l’Istituto di Lowood? È questa casa dove sei venuta a vivere. E perché si chiama Istituto? È diverso dalle altre scuole?
È in parte una scuola di carità. Tu, io e tutte le altre ragazze siamo figlie della carità. Suppongo che tu sia orfana. Tuo padre o tua madre non sono morti? Entrambi, quand’ero piccolissima.
Ecco, tutte le ragazze, qui, hanno perduto uno dei genitori o tutti e due. Per cui questo è un Istituto per l’educazione delle orfane.
Paghiamo o ci tengono qui gratuitamente? Paghiamo, oppure i nostri amici pagano per noi, quindici sterline all’anno. Allora perché ci chiamano figlie della carità?
Perché quindici sterline non sono sufficienti per il vitto e l’istruzione.
Quel che manca è colmato da offerte. Chi offre?
Signore e signori generosi dei dintorni, oppure di Londra.
E chi era Naomi Brocklehurst?
La signora che ha fatto costruire la parte nuova di questa casa, come ricorda la lapide.
Suo figlio sorveglia e dirige tutto quanto. Perché?
Perché è il tesoriere e l’amministratore dell’istituzione.
Allora questa casa non appartiene a quella signora alta che porta l’orologio, e che ci ha fatto dare pane e formaggio?
Alla signorina Temple?
Oh, no! Lo vorrei tanto.
Ma anche lei deve rispondere al signor Brocklehurst di tutto quello che fa.
È il signor Brocklehurst che compra i viveri e il vestiario per noi.
Vive qui? No.
Sta a piú di tre chilometri di distanza, in una grande dimora.
È buono?
È un pastore, e si dice che faccia del gran bene.
Hai detto che la signorina alta si chiama Temple?
Sí.
E come si chiamano le altre insegnanti?
Quella con le gote rosse si chiama signorina Smith; sorveglia il lavoro, e ci taglia la stoffa per vestiti, sottane, mantelli e tutto il resto.
Qui ci cuciamo tutto da sole.
Quella piccola coi capelli neri è la signorina Scatcherd: insegna storia e grammatica, e fa lezione alla seconda.
Quella con lo scialle, che ha il portafazzoletto legato in vita con un nastro giallo, è Madame Pierrot; viene da Lisle, che è in Francia, e insegna francese.
Vuoi bene alle maestre? Sí. Vuoi bene a quella piccola bruna, e a Madame…? Non riesco a pronunciare il suo nome come te. La signorina Scatcherd è irascibile: devi stare attenta a non offenderla. Madame Pierrot non è cattiva. Ma la signorina Temple è la piú buona… non è vero?
La signorina Temple è molto buona, e molto brava; è al disopra delle altre, perché ne sa molto di piú.
Sei qui da molto tempo?
Da due anni. Sei orfana?
Mi è morta la mamma. Ti trovi bene qui?
Per ora ti ho già dato abbastanza risposte.
Adesso voglio leggere.
Ma in quel momento ci chiamarono per il pranzo. Rientrammo tutte in casa.
L’odore che riempiva il refettorio non era molto piú appetitoso di quello che aveva stuzzicato le nostre narici a colazione. Il pasto fu servito su due grandi piatti di stagno, dai quali esalava un forte puzzo di grasso rancido.
Era un pastone di carne deteriorata, mischiato a patate insipide. Ne fu distribuita a ciascuna allieva una porzione abbastanza abbondante. Ne mangiai quel che potei, e mi chiesi se tutti i giorni sarebbe stato cosí. Dopo pranzo ritornammo immediatamente in aula. Ricominciarono le lezioni che durarono fino alle cinque.
Il solo evento notevole del pomeriggio fu che vidi la ragazza con cui avevo conversato nella veranda, cacciata via con ignominia dalla signorina Scatcherd durante la lezione di storia.
Le ordinò di restare in piedi in mezzo alla stanza.
Quel castigo mi parve profondamente disonorevole, specialmente per una ragazza cosí grande . Mi aspettavo che mostrasse angoscia e vergogna; con mia sorpresa invece non pianse, né arrossí. Rimase composta e seria a far da punto di richiamo degli sguardi di tutte. Come può sopportarlo con tanta calma, con tanta fermezza? mi chiedevo.
Se fossi al suo posto vorrei che la terra si spalancasse e mi inghiottisse.
Pare che stia pensando a qualcosa che non è il suo castigo… che non è la sua situazione: qualcosa di lontano.
Ha gli occhi fissi sul pavimento, ma sono certa che non lo vede; guarda dentro di sé, nel suo cuore; guarda una cosa che ricorda, non un’immagine realmente presente.
Vorrei proprio sapere se è una bambina buona o cattiva.
Poco dopo le cinque del pomeriggio facemmo un altro pasto, composto di una tazzina di caffè e una mezza fetta di pane scuro.
Divorai il pane e bevvi il caffè con gusto. Ma sarei stata contenta che ce ne fosse stato dell’altro; avevo ancora fame. Seguí mezz’ora di ricreazione e poi lo studio. Poi il bicchier d’acqua e un pezzo di ciambella d’avena, le preghiere, e a letto.
Questa fu la mia prima giornata a Lowood.
Capitolo sesto Il giorno seguente cominciò come il primo: ci alzammo e vestimmo alla luce delle candele di giunco.
Ma quella mattina fummo dispensate dalla cerimonia delle abluzioni, perché l’acqua nei catini era gelata.
Il tempo era cambiato nella serata precedente, e si era levato un rigido vento del nord che, penetrando attraverso le fessure delle finestre nel dormitorio per tutta la notte, aveva congelato noi nei nostri letti e ghiacciato l’acqua nei catini.
Durante l’ora e mezzo di preghiere e di lettura della Bibbia, mi sentii morir di freddo. Finalmente arrivò la colazione, e quella mattina il porridge non era bruciato; seppure commestibile, però, era poco.
Come mi sembrava piccola la mia porzione! Avrei voluto che fosse il doppio.
Durante la giornata mi misero nella quarta, e mi assegnarono compiti e occupazioni pari alle altre: cosí da spettatrice diventai attrice a Lowood.
In principio, poco abituata a studiare a memoria, le lezioni mi parvero lunghe e difficili.
Anche il frequente passare da una materia all’altra mi confondeva, e cosí fui contenta quando, verso le tre del pomeriggio, la signorina Smith mi consegnò un mezzo metro di mussolina da orlare, insieme all’ago e al ditale, e mi mandò a sedere in un angolino dell’aula.
A quell’ora quasi tutte cucivano, eccetto una classe che stava intorno alla cattedra della signorina Scatcherd per fare lettura; siccome c’era silenzio, si sentiva l’argomento della lezione, insieme alle spiegazioni che dava ogni allieva, e alle critiche e ai commenti della signorina Scatcherd dopo la risposta.
Era una lezione sulla storia d’Inghilterra.
Fra le lettrici notai la ragazza che avevo conosciuto in veranda.
Al principio della lezione si trovava nei primi banchi, ma a causa di qualche errore di pronuncia e di qualche distrazione nelle virgole, fu improvvisamente mandata in fondo.
Anche laggiú la signorina Scatcherd continuò a prenderla di mira senza sosta, e le si rivolgeva con frasi del genere: Burns , Burns, non torcere cosí i piedi e rimettili subito diritti, Burns, sporgi il mento in maniera sconveniente; ritiralo, Burns, insisto perché tu tenga la testa diritta; non voglio che tu stia al mio cospetto in quell’atteggiamento.
Dopo aver letto il capitolo due volte, i libri furono chiusi e le allieve interrogate.
La lezione comprendeva parte del regno di Carlo I, e furono fatte diverse domande sul tonnellaggio, la percentuale del dazio e l’imposta destinata alla costruzione delle navi. La maggior parte delle allieve non sapeva che pesci pigliare, ma quando era interrogata la Burns, rispondeva immediatamente anche alle cose piú difficili. Aveva capito la lezione ed era pronta su qualunque punto. Mi aspettavo che la signorina Scatcherd lodasse la sua preparazione, ma invece all’improvviso gridò: Come sei sporca e sgradevole!
Non ti sei pulita le unghie questa mattina! La Burns non rispose. Mi meravigliai del suo silenzio.
Perché, pensai, non le dice che non ha potuto pulire le unghie, né lavarsi la faccia, perché l’acqua era gelata? Fui distratta dalla signorina Smith che mi diede una matassa di filo da reggere. Mentre aggomitolava, mi rivolse di tanto in tanto qualche domanda: se ero mai andata a scuola prima di allora, se sapevo cucire, ricamare, far la maglia, fino al momento in cui mi congedò. Non potei piú seguire quel che faceva la signorina Scatcherd. Quando ritornai al mio posto, aveva appena dato un ordine che non compresi subito. Ma la Burns immediatamente lasciò le compagne, ed entrò in uno stanzino dove si riponevano i libri. Ritornò un istante dopo portando in mano un fascio di bacchette di vimini.
Presentò con rispettosa cortesia questo strumento inquietante; poi spontaneamente si slacciò con calma il grembiule, e l’insegnante con forza e rapidità le diede sul collo una dozzina di colpi col fascio di vimini.
Non una lacrima comparve negli occhi della Burns; io smisi di cucire, perché a quello spettacolo le dita mi tremavano per un sentimento di rabbia impotente, ma non un tratto del suo volto pensoso si alterò dall’espressione normale.
Testarda! esclamò la signorina Scatcherd. Nulla riesce a correggerti dalle tue cattive abitudini: porta via la frusta. La Burns obbedí. La guardai con attenzione mentre usciva dallo stanzino.
La vidi rimettere il fazzoletto in tasca; la traccia di una lacrima le brillava sulla guancia emaciata. La ricreazione serale era l’ora piú piacevole della giornata a Lowood.
Il pezzo di pane e la tazza di caffè delle cinque, se non avevano soddisfatto la fame, ci avevano almeno rianimato. La lunga fatica della giornata si allentava; l’aula era piú calda che alla mattina, poiché era permesso, per supplire in qualche modo all’assenza delle candele che non erano ancora state introdotte che il fuoco bruciasse piú forte. Il rosseggiare del fuoco, lo strepito e la confusione delle voci davano un dolce senso di libertà.
Quella sera dopo che durante il giorno la signorina Scatcherd aveva frustato la sua allieva Burns camminavo come sempre fra i banchi e i tavoli e i gruppi di ragazze che ridevano, e sebbene non avessi amiche non mi sentivo sola.
Passando dinanzi alle finestre di tanto in tanto sollevavo le tende e guardavo fuori.
Nevicava fitto, e la neve si era già ammucchiata contro i pannelli piú bassi. Accostando l’orecchio al vetro, potevo distinguere, nonostante il tumulto giulivo dell’interno, il gemito sconsolato del vento di fuori.
Forse se avessi lasciato da poco una bella casa e dei genitori affettuosi, in quel momento avrei sentito piú acuto il dolore della separazione; quel vento mi avrebbe rattristato l’animo e quel rumore cupo mi avrebbe turbato la pace.
Invece non fecero che darmi una strana eccitazione, per cui mi augurai che il vento soffiasse piú selvaggio, il buio diventasse piú profondo e che lo strepito aumentasse.
Saltai i banchi, strisciai sotto i tavoli e mi accostai al fuoco.
Lí, inginocchiata vicino all’alto parafuoco di fil di ferro, trovai la Burns.
Silenziosa, assorta, astratta da tutto quello che la circondava, leggeva un libro al chiarore della brace.
È ancora Rasselas? chiesi arrivandole alle spalle. Sí, rispose, lo sto terminando.
E dopo cinque minuti chiuse il libro.
Ne fui contenta. Ora, pensai, forse le potrò parlare. Mi sedetti accanto a lei sul pavimento. Come ti chiami oltre Burns?
Helen.
Sei venuta da lontano?
Vengo da un paese del nord, vicino al confine con la Scozia.
E ci vuoi tornare?
Spero di sí; ma chissà cosa ci riserva il futuro.
Ma di sicuro vuoi andartene da Lowood.
No, perché dovrei?
Mi hanno mandata a Lowood per istruirmi, e non mi servirebbe a niente partire prima di aver raggiunto lo scopo.
Ma quella signorina Scatcherd è cosí crudele con te!
Crudele? Niente affatto. È severa.
Non sopporta i miei difetti.
Ma, se fossi al tuo posto, io non riuscirei a sopportare lei. Mi opporrei.
Se mi picchiasse con quella frusta, gliela strapperei dalle mani e gliela spezzerei sotto il naso.
Non farai nulla del genere, credo; ma se lo facessi il signor Brocklehurst ti caccerebbe dalla scuola e daresti un gran dispiacere ai tuoi parenti.
Molto meglio sopportare con pazienza una punizione che senti tu sola, che commettere una ribellione le cui conseguenze ricadono su quelli che s’interessano a te.
E inoltre la Bibbia ci ordina di ricambiare il male col bene. Ma è un disonore essere picchiata, ed essere mandata in punizione in mezzo alla stanza, sotto gli occhi di tutti! E tu sei già una ragazza grande. Io, che sono piú piccola di te, non riuscirei a sopportarlo. Sarebbe tuo dovere sopportarlo, se non puoi evitarlo. È vile e sciocco dire che non si riesce a sopportare qualcosa, se il destino vuole cosí. Stavo ad ascoltarla meravigliata. Non comprendevo la sua dottrina della sopportazione, e ancor meno potevo capire e apprezzare l’indulgenza con cui parlava della sua aguzzina. Sentivo che Helen Burns considerava le cose sotto una luce invisibile ai miei occhi.
Sospettavo che essa doveva avere ragione ed io torto, ma non volevo approfondire: come il biblico Felice, rimandai a un momento piú adatto.
Tu dici d’avere dei difetti, Helen: quali sono? Mi sembri tanto buona. Allora impara da me a non giudicare dalle apparenze. La signorina Scatcherd dice giustamente che sono trascurata. Raramente metto le cose in ordine, e se le metto, non le mantengo.
Sono negligente. Dimentico le regole. Leggo romanzi invece di studiare la lezione.
Non ho metodo e a volte, come te, dico che trovo insopportabile essere sottoposta a un programma sistematico.
Tutto questo dà fastidio alla signorina Scatcherd, che è precisa, puntuale e minuziosa di carattere.
E nervosa e crudele, aggiunsi. Ma Helen Burns evidentemente non voleva ammettere un’aggiunta simile e rimase in silenzio. La signorina Temple è severa con te come la signorina Scatcherd? Al nome della signorina Temple, un sorriso dolce illuminò la sua faccia seria. La signorina Temple è piena di bontà. Soffre a essere severa con chiunque, anche con le peggiori della scuola.
Vede i miei difetti e me li fa notare con gentilezza, mentre se faccio qualcosa degna di lode, riconosce il mio merito senza riserve.
A riprova della mia natura tristemente manchevole, perfino dei rimproveri tanto dolci e ragionevoli non hanno il potere di correggermi; e anche le sue lodi, sebbene le apprezzi moltissimo, non mi stimolano a diventare diligente e ordinata.
Curioso, osservai, è cosí facile essere diligente. Per te certamente è facile. Ti ho osservato in classe questa mattina, e ti ho visto molto attenta. Non mi sembrava che i tuoi pensieri vagassero lontano, mentre la signorina Miller spiegava la lezione e ti interrogava.
I miei, invece, evadono continuamente.
Quando dovrei ascoltare la signorina Scatcherd e trarne profitto, spesso non sento neppure il suono della sua voce; cado in una specie di sogno.
A volte mi sembra di essere tornata nel Northumberland, e che il rumore che odo intorno a me sia il mormorio di un ruscello che scorre nella Deepden, vicino a casa mia; cosí quando tocca a me rispondere, mi devono svegliare e siccome, mentre stavo ad ascoltare il ruscello immaginario non ho udito nulla di quel che si è letto, non sono pronta a rispondere.
Eppure hai risposto bene questo pomeriggio.
Pura combinazione; mi interessava l’argomento della lettura.
Questo pomeriggio, invece di sognare del Deepden, mi stavo chiedendo come mai un uomo che desiderava fare il bene abbia potuto agire con tanta ingiustizia e poca saggezza come fece qualche volta Carlo I.
E credo che fu un peccato, per un uomo della sua dirittura morale e coscienza, non essere riuscito a vedere piú in là dei privilegi della Corona.
Se solo avesse potuto guardare lontano, e capire in che direzione andava il cosiddetto spirito dell’epoca! Ma anche cosí mi piace molto Carlo I, lo rispetto. Mi fa pena, quel povero re assassinato!
Sí, i suoi nemici peggio non potevano fare: sparsero del sangue che non avevano diritto di spargere.
Ebbero un bel coraggio a ucciderlo! Helen ormai parlava con se stessa.
Aveva dimenticato che non potevo seguirla, che ero ignorante, o quasi, sull’argomento di cui parlava.
La richiamai al mio livello.
E quando ti spiega la signorina Temple, anche allora i tuoi pensieri evadono?
Non mi capita molto spesso; perché la signorina Temple parla di cose che sono piú vicine alle mie inclinazioni.
Ha un modo di parlare piacevole e le informazioni che dà spesso sono proprio quelle che desidero conoscere.
Allora con la signorina Temple sei buona? Sí, in senso passivo: non mi sforzo. Seguo semplicemente ciò per cui sono portata. Non c’è merito in questa bontà. Ce n’è molto. Tu sei buona con quelli che sono buoni con te. Cosí desidererei essere io, sempre.
Se si fosse sempre buoni e obbedienti verso quelli che sono crudeli e ingiusti, i cattivi avrebbero il sopravvento. Non si sentirebbero mai timorosi, e cosí non cambierebbero mai, e diventerebbero sempre peggiori. Quando siamo colpiti senza ragione, dobbiamo restituire la botta piú forte possibile. Son certa che insegneremmo alla persona che ci colpisce a non riprovarci. Cambierai idea, spero, quando sarai piú grande; per ora non sei che una ragazzina ignorante. Ma sento di dover agire cosí, Helen: devo detestare coloro che, qualunque cosa faccia per compiacerli, continuano a odiarmi.
Devo resistere a quelli che mi puniscono ingiustamente.
Mi viene naturale, come il fatto di amare quelli che mi dimostrano affetto, o di sottomettermi a un castigo, quando sento di meritarlo.
I pagani e le tribú selvagge osservano questa dottrina; ma i cristiani e le nazioni civili la rinnegano.
Come dici?
Non capisco.
Non è la violenza che trionfa sull’odio… Non è certo la vendetta che guarisce le offese.
Che cosa allora?
Leggi il Nuovo Testamento, e ascolta quel che dice Cristo, e osserva come Egli agisce.
Prendi le sue parole come regola, e la sua condotta come esempio. Che cosa dice?
Ama i tuoi nemici; benedici coloro che ti maledicono; fa’ il bene a coloro che ti odiano e che ti trattano con malevolenza.
Allora dovrei amare la signora Reed, cosa che non posso fare; dovrei benedire suo figlio John, cosa che mi è impossibile.
A sua volta Helen Burns mi chiese di spiegarmi; e io attaccai immediatamente a raccontare, a mio modo, la storia delle mie sofferenze e del mio risentimento.
Feroce e amara nella passione, le dissi quel che sentivo, senza riserve e riguardi.
Helen mi ascoltò pazientemente fino alla fine. Mi aspettavo a quel punto che facesse un’osservazione, ma non disse nulla. Ebbene, chiesi con impazienza, la signora Reed non è una donna crudele e senza cuore?
Senza dubbio si è comportata con cattiveria, perché, evidentemente, non le garba il tuo carattere, come alla signorina Scatcherd non va a genio il mio; ma con che minuzia ricordi tutto quello che ti ha fatto e ti ha detto!
Con quanta profondità la sua ingiustizia ti s’è impressa nel cuore!
A me niente ha mai fatto lo stesso effetto.
Non saresti piú felice se cercassi di dimenticare la sua severità, e con essa le violente reazioni che ha suscitato in te? La vita mi sembra troppo breve per sciuparla a coltivare malanimo, o a registrare i torti ricevuti.
Siamo, è inevitabile, tutti quanti carichi di colpe in questo mondo.
Ma verrà presto il tempo, spero, che abbandoneremo la nostra spoglia mortale; degradazione e peccato spariranno insieme alla nostra greve struttura di carne, e non rimarrà altro che la fiamma dello spirito, l’impalpabile principio della vita e del pensiero, puro come quando permise al Creatore di formare la creatura; di qui sarà destino che quella fiamma ritorni dove ha avuto origine, forse per esser trasmessa di nuovo a un essere piú elevato dell’uomo.
Chissà, forse passerà per gradi dalla scialba anima umana alla gloria dei serafini. Sarà possibile, invece, che degeneri da uomo a demonio? No, non posso crederlo.
Mi attengo a un’altra convinzione, che nessuno mi ha mai insegnato, e di cui raramente parlo, ma che mi dà gioia, e a cui mi attacco, perché dà speranza a tutti; essa fa dell’eternità un riposo, un grande rifugio, non uno spaventoso abisso.
Inoltre grazie a questa mia credenza posso nettamente distinguere il peccatore dal peccato, posso sinceramente perdonare al primo, pur aborrendo il secondo; e cosí la vendetta non mi riempie mai il cuore, la degradazione non mi disgusta troppo profondamente, e trovo la forza di sopportare l’ingiustizia.
Vivo in pace, mirando alla fine. Terminando questa frase Helen chinò la testa un po’ piú del solito. Capii dal suo sguardo che non desiderava prolungare la conversazione, ma abbandonarsi ai propri pensieri.
Non la lasciarono molto tempo alla sua meditazione.
Un momento dopo arrivò la capoclasse, una ragazzona grossolana, che iniziò a gridarle con un forte accento del Cumberland: Helen Burns, se non vai a mettere il tuo cassetto in ordine, e non ti sbrighi, chiamerò la signorina Scatcherd che venga a vederlo!
Helen sospirò, riscotendosi dalla sua fantasticheria; si alzò, e senza rispondere e senza indugio obbedí alla capoclasse. Capitolo settimo Il primo trimestre che passai a Lowood mi parve un secolo, e certo non un secolo d’oro. Dovetti faticare alquanto per abituarmi alle regole nuove e ai compiti cui non ero avvezza.
La paura di sbagliare mi tormentava piú che gli sforzi fisici che mi toccavano in sorte, i quali tuttavia non erano lievi.
Durante gennaio, febbraio e parte di marzo le grandi nevicate e poi il disgelo, che resero quasi impraticabili le strade, ci impedirono di spingerci oltre i muri del giardino, se non per andare in chiesa; ma qualunque fosse il tempo, dovevamo trascorrere un’ora al giorno all’aria aperta.
I nostri vestiti erano insufficienti a proteggerci dal freddo pungente. Non avevamo stivali, e la neve ci penetrava nelle scarpe e le ammollava; le mani senza guanti ci si gonfiavano e si coprivano di geloni e cosí pure i piedi. Ricordo ancora il tormento del prurito che provavo tutte le sere quando i piedi mi si infiammavano e, alla mattina, la tortura di introdurre nelle scarpe gli alluci enfiati e doloranti. Inoltre la scarsità del cibo era desolante. Col vivace appetito che hanno i bambini in crescita, quel che ci davano sarebbe bastato appena per mantenere in vita delle persone malaticce. Questo stato di cose procurava degli abusi di cui erano vittime le allieve piú piccole.
Tutte le volte che si offriva loro l’opportunità, le fameliche ragazze piú grandi si impadronivano della loro porzione, con l’astuzia o con le minacce.
Piú di una volta fui costretta a dividere con due esattrici il prezioso boccone di pane nero distribuito all’ora del tè, e a cedere a una terza metà del contenuto della tazza di caffè; dopo di che ingoiavo il rimanente con l’aggiunta come companatico delle lacrime che la fame mi strappava di nascosto.
Le domeniche erano tristi in quella stagione gelida.
Dovevamo percorrere tre chilometri per recarci alla chiesa di Brockleridge, ove officiava il nostro benefattore. Si partiva infreddolite e si arrivava alla chiesa mezze assiderate.
Durante la funzione della mattina il freddo quasi ci paralizzava.
La chiesa era troppo distante perché si potesse ritornare per il pranzo, e tra una funzione e l’altra venivano distribuiti carne fredda e pane con la stessa parsimonia osservata comunemente ai nostri pasti.
Appena finita la funzione pomeridiana, ritornavamo a casa per una strada esposta e accidentata, dove il rigido vento invernale che soffiava dalle vette nevose del nord quasi ci scorticava la pelle della faccia.
Ricordo la signorina Temple che, mentre camminava con passo rapido e leggero lungo la fila di ragazze incurvate, si stringeva addosso il cappotto di lana scozzese, agitato dal vento gelido, e a parole e con l’esempio ci incoraggiava a non perderci d’animo.
Coraggio, marciate, ci diceva.
Marciate impavide come soldati –. Le altre maestre, poverette, erano troppo demoralizzate per fare anche solo il tentativo di incoraggiare noialtre. Un volta tornate all’istituto, quanto si desiderava la luce e il calore del fuoco radioso!
Ma alle piú piccole era negato anche quello: ogni camino dell’aula veniva subito circondato da una doppia fila di ragazze grandi, dietro le quali si raggruppavano accovacciate le piccole, che si avvolgevano le braccine magre nei grembiulini.
L’ora del tè portava un poco di conforto, sotto forma di una doppia razione di pane una fetta intera invece di mezza con l’aggiunta di un delizioso velo di burro: un’elargizione settimanale che aspettavamo da una domenica all’altra.
In genere facevo del mio meglio per conservare la metà di quel pasto generoso, ma l’altra metà ero invariabilmente costretta a cederla.
Si passava la sera della domenica a ripetere a memoria il catechismo, seguito dal quinto, sesto e settimo capitolo del vangelo di Matteo, e ad ascoltare un lungo sermone letto dalla signorina Miller, i cui irreprimibili sbadigli testimoniavano la sua stanchezza.
Un frequente intermezzo di questi trattenimenti era l’interpretazione dell’episodio di Eutico da parte di cinque o sei ragazzine che, vinte dal sonno, cadevano a terra, se non dal terzo piano dal quarto banco, e venivano raccolte mezze morte.
La terapia, a quel punto, consisteva nel metterle al centro dell’aula e costringerle a star diritte in piedi fino alla fine del sermone.
Qualche volta non si reggevano, e si accasciavano a terra; allora si usavano gli alti sgabelli della capoclasse per sorreggerle.
Non ho ancora parlato delle visite del signor Brocklehurst; infatti il signore in questione era rimasto assente da casa per la maggior parte del primo mese della mia permanenza a Lowood, forse perché aveva prolungato la sua visita all’arcivescovo.
La sua assenza era un sollievo per me. È superfluo dire che avevo le mie ragioni per temere la sua venuta; ma alla fine arrivò. Un pomeriggio , ero seduta con la lavagna fra le mani ad arrovellarmi su una divisione. Levai distrattamente lo sguardo verso la finestra, e scorsi una persona che passava in quel momento.
Riconobbi quasi istintivamente quella sagoma allampanata; e quando due minuti dopo, tutta la scolaresca, maestre comprese, si alzò en masse, non ebbi bisogno di guardare per assicurarmi dell’identità della persona a cui era rivolto il saluto.
Attraversò l’aula a grandi passi, e a fianco della signorina Temple, che si era alzata a sua volta, comparve la stessa colonna nera che sul tappeto del salotto di Gateshead mi aveva guardato in maniera cosí sinistra.
Mi sforzai di sbirciare di soppiatto quella specie di elemento architettonico.
Sí, avevo ragione: era il signor Brocklehurst, chiuso fino al collo nel suo pastrano, e con l’aspetto piú lungo, piú stretto e piú rigido che mai. Avevo le mie ragioni per essere atterrita da quell’apparizione.
Avevo fin troppo presenti le allusioni perfide fatte dalla signora Reed riguardo le mie inclinazioni, e la promessa del signor Brocklehurst di informare la signorina Temple e le maestre della mia natura malvagia.
Da quand’ero arrivata avevo temuto l’adempiersi di questa promessa, e tremato ogni giorno al pensiero del ritorno di quell’uomo le cui informazioni sulla mia vita passata mi avrebbero inflitto per sempre il marchio della bambina cattiva.
E ora era lí. Stava in piedi al fianco della signorina Temple, e le parlava a bassa voce nell’orecchio.
Non dubitai che stesse mettendola al corrente della mia cattiveria, e sorvegliavo i suoi occhi con angoscia penosa, aspettandomi di momento in momento di vedere le sue pupille scure lanciarmi uno sguardo sprezzante di repulsione.
Mi misi ad ascoltare, e siccome ero seduta vicinissima al fondo della stanza, afferrai la maggior parte di quel che diceva.
Fui un po’ sollevata dall’apprensione immediata. Suppongo, signorina Temple, che il filo che ho comperato a Lowton andrà bene. Immagino che sarà la qualità che occorre per le camicie di tela di cotone, e ho preso anche gli aghi adatti.
Potete dire alla signorina Smith che ho dimenticato di prender nota degli aghi da rammendo, ma che ne riceverà delle bustine la settimana prossima; e che per nessuna ragione deve consegnare a ciascuna allieva piú di un ago alla volta, perché se ne avessero di piú finirebbero per non fare attenzione a cercare di non perderli.
E poi, signorina, vorrei che le calze di lana fossero tenute meglio.
Durante la mia ultima visita, sono andato nell’orto per esaminare il vestiario steso ad asciugare; c’era una gran quantità di calze nere in pessimo stato.
Dalle dimensioni dei buchi, ho capito che non erano state ben rammendate di volta in volta. Si interruppe. I vostri ordini saranno eseguiti, signore, disse la signorina Temple. E poi, signorina, continuò, la lavandaia mi ha detto che alcune ragazze hanno avuto due colletti puliti in una settimana. È troppo. Il regolamento non ne permette che uno. Credo di poterle spiegare la cosa, signore.
Agnes e Catherine Johnstone sono state invitate a prendere il tè presso delle amiche di Lowton, giovedí scorso, e ho dato loro il permesso di mettere il colletto pulito per quell’occasione.
Il signor Brocklehurst fece un cenno col capo.
Bene, per una volta può passare; ma la prego che non capiti troppo spesso una circostanza simile. E c’è un’altra cosa che mi sorprende.
Ho trovato, facendo i conti con l’economa, che per due volte negli ultimi quindici giorni è stata distribuita una colazione di pane e formaggio alle ragazze.
Come mai?
Guardando il regolamento non trovo previsto tale pasto.
Chi ha introdotto questa novità? E con quale autorità?
Ne sono io responsabile signore, rispose la signorina Temple.
La colazione era stata cucinata cosí male, che alle allieve non fu possibile mangiarla; non ebbi il coraggio di farle rimanere digiune fino al pranzo.
Signorina, mi lasci parlare.
Lei sa che il mio scopo, nell’allevare queste ragazze, non è quello di abituarle al lusso e alle comodità, ma di renderle avvezze alla fatica, pazienti e umili. Se l’appetito è per caso deluso per un piccolo incidente, come un cibo bruciato o un piatto mal preparato, non dovrebbero essere compensate del bene perduto con qualcosa di piú raffinato; cosí rimpinzando i corpi, si contravviene allo spirito di questa istituzione. Dovrebbe servire al miglioramento spirituale delle allieve, l’incoraggiarle a mostrarsi forti di fronte a una privazione materiale.
Non sarebbe intempestivo in queste occasioni un discorsetto, con il quale un’educatrice accorta cogliesse l’occasione di ricordare alle allieve le sofferenze dei primi cristiani, i tormenti dei martiri, le esortazioni di Nostro Signore che invitava Egli stesso i suoi discepoli a prendere la croce e seguirlo.
E i suoi avvertimenti, secondo cui l’uomo non dovrebbe vivere di solo pane, ma di ogni verbo che esce dalla bocca di Dio. E il conforto divino che da Lui procede: Se soffrirete la fame e la sete per amor mio, rallegratevene. Signorina, quando lei mette pane e formaggio, invece di porridge bruciato, nella bocca di queste bambine, forse nutre i loro miseri corpi, ma non si accorge che affama le loro anime immortali!
Il signor Brocklehurst si fermò di nuovo, probabilmente sopraffatto da tali sentimenti.
La signorina Temple aveva abbassato il capo, quando aveva cominciato a parlare; ora però si mise a fissare diritto dinanzi a sé, e il suo volto, per natura di un pallore marmoreo, parve prendere del marmo anche la freddezza e la durezza.
Teneva la bocca serrata al punto che ci sarebbe voluto uno scalpello da scultore per aprirla, e la fronte assunse un’austerità pietrificata. Frattanto il signor Brocklehurst, in piedi dinanzi al fuoco con le mani dietro la schiena, osservava imponente tutta la scolaresca. A un tratto sbatté gli occhi come se le sue pupille avessero incontrato qualcosa di abbacinante, o sconvolgente.
Si voltò e disse in una maniera piú rapida di quanto avesse fatto fino ad allora: Signorina Temple, che cos’è mai quella ragazza con i capelli ricci?
Dei capelli rossi perdipiú, signorina, e ricci? Tutti ricci?
E allungando il bastone, che gli tremava nella mano, indicò il terribile oggetto.
È Julia Severn, rispose la signorina Temple con molta calma.
Julia Severn, signorina!
E perché lei, o chiunque altra, ha i capelli ricci?
Perché, contrariamente ai principî e alle regole di questa casa, si conforma al mondo esterno cosí pubblicamente qui, in un istituto evangelico e di carità!
con quella massa di capelli ricci? I capelli di Julia sono ricci di natura, rispose la signorina Temple, ancor piú calma. Di natura! Sí, ma noi non dobbiamo attenerci alla natura. Voglio che queste ragazze siano figlie della grazia: e perché tanta abbondanza? Ho detto e ridetto che desidero che i capelli siano pettinati lisci in maniera semplice e modesta. Signorina Temple, i capelli di questa ragazza devono essere tagliati a zero.
Manderò un barbiere domani.
E vedo che anche delle altre hanno troppo di quell’ornamento superfluo… Quella ragazza grande laggiú, le dica di voltarsi.
Dica a tutte quelle del primo banco di girare la faccia contro il muro. La signorina Temple si portò il fazzoletto alle labbra come per spianare il sorriso involontario che le increspava. Diede l’ordine, e allorché le allieve della prima classe capirono quel che si voleva da esse, obbedirono.
Spostandomi un poco indietro nel mio banco, riuscii a vedere gli sguardi e le smorfie con cui le ragazze commentavano questa manovra.
Peccato che anche il signor Brocklehurst non le potesse scorgere! Avrebbe forse compreso che, per quante misure esteriori pretendesse, l’animo di quelle fanciulle sfuggiva al suo programma oltre ogni dire. Scrutò il rovescio di quelle medaglie viventi per un cinque minuti, poi pronunciò la sentenza. Le sue parole uscirono con la solennità di una condanna. Tutte quelle trecce devono essere tagliate. La signorina Temple tentò una protesta. Signorina, proseguí, io servo un Maestro il cui regno non è di questo mondo.
La mia missione è di mortificare in queste ragazze i desideri della carne, di insegnar loro a vestirsi con modestia e sobrietà, e non ad amare pettinature studiate e abbigliamenti costosi; e ciascuna di quelle giovinette dinanzi a noi ha un fascio di capelli appuntati sulla testa che forse la vanità in persona può aver intrecciato.
Quei capelli, ripeto, devono essere tagliati. Pensate al tempo perduto, al… Il signor Brocklehurst si interruppe, per l’ingresso di tre visitatrici. Delle signore erano entrate nella stanza.
Sarebbero dovute venire un momento prima per sentire il sermone sulla maniera di vestirsi, perché erano lussuosamente abbigliate di velluto, seta e pelliccia. Le due piú giovani del terzetto portavano dei cappelli grigi di castoro, allora di moda, guarniti di piume di struzzo. Di sotto la falda di questi graziosi copricapi, sfuggiva una profusione di trecce morbide e arricciate ad arte. La piú anziana delle tre era avvolta in un costoso scialle di velluto orlato di ermellino, e portava dei riccioli posticci alla francese. Queste signore furono ricevute con deferenza dalla signorina Temple nella loro qualità di signora e signorine Brocklehurst.
Furono accompagnate ai posti d’onore sulla pedana.
Erano venute in carrozza in compagnia del pastore loro congiunto, e avevano fatto un’ispezione nelle camere del piano superiore, mentre il capofamiglia faceva i conti con l’economa, interrogava la lavandaia, e faceva la predica alla direttrice.
Ora le donne rivolsero diverse osservazioni e rimproveri alla signorina Smith, che era incaricata di aver cura della biancheria e d’ispezionare i dormitori. Ma io non ebbi tempo di ascoltare ciò che dissero, perché altre cose attirarono la mia attenzione.
Durante la conversazione del signor Brocklehurst con la signorina Temple, non avevo trascurato di pensare alla mia sicurezza personale, che avrei raggiunta se fossi riuscita a non essere osservata.
E per questo stavo seduta ben indietro nel banco e, fingendo di essere occupata a far di conto, reggevo la lavagna in modo da nascondere il viso.
Avrei cosí potuto evitare d’essere vista, se la lavagna traditrice, scivolatami disgraziatamente di mano, non si fosse rotta inopportunamente richiamando in tal modo tutti gli occhi su di me.
Capii che era finita, e mentre mi abbassavo per raccogliere i due pezzi della lavagna, mi feci forza per affrontare il peggio.
Non si fece aspettare.
Ragazza negligente!
disse il signor Brocklehurst, che subito continuò: È l’allieva nuova, vedo –.
E prima che potessi prender fiato: Non devo dimenticare che ho da dirvi due parole riguardo a lei –.
Quando riprese, come mi parve alta quella voce! Che la bambina che ha rotto la lavagna venga avanti! Da sola non avrei potuto muovermi: ero paralizzata.
Ma due ragazze grandi, che mi sedevano accanto, mi misero in piedi e mi spinsero verso il terribile giudice.
Poi la signorina Temple dolcemente mi accompagnò fino a lui e sentii che mi sussurrava: Non aver paura, Jane, ho visto che è stato per disgrazia; non sarai punita –.
Il dolce sussurro mi entrò nel cuore come un pugnale.
Un altro momento ed essa mi giudicherà un’ipocrita, pensai, e un impulso di rabbia contro i Reed, i Brocklehurst e compagnia bella mi ribollí nelle vene a quel pensiero.
Non ero Helen Burns!
Portalo qui, disse il signor Brocklehurst, indicando uno sgabello alto da cui una capoclasse si era alzata in quel momento.
Glielo portarono. Metteteci a sedere la bambina. Vi fui messa a sedere da non so chi. Non ero in condizione di poter osservare i particolari.
Mi ero soltanto accorta che ero stata issata all’altezza del naso del signor Brocklehurst, a un metro da me, e un fluttuare di mantelli di seta arancione e porpora, e un mare di piume argentee ondeggiavano sotto di me.
Il signor Brocklehurst tossicchiò.
Signore, disse rivolgendosi alla famiglia, signorina Temple, maestre, e ragazze, vedete tutte questa bambina?
Oh, mi vedevano di sicuro: sentivo i loro occhi scorticarmi la pelle come specchi ustori. Vedete che è ancora piccola. Osservatela: possiede l’aspetto di una fanciulla comune. Dio le ha dato la forma graziosa che ha dato a tutte voi; non si ravvisa nessuna deformità particolare. Chi potrebbe immaginare che il Maligno ha già trovato in lei una schiava e un’intermediaria? Eppure, mi spiace dirlo, questa è la verità. Fece una pausa. Cominciai a riuscire a controllare il tremito dei nervi. Il Rubicone era stato varcato, e non potendolo piú evitare, il giudizio doveva essere sopportato con coraggio.
Mie care bambine, continuò il nero pastore di marmo, con enfasi, è un caso ben triste e malinconico; ma è mio dovere avvertirvi che questa bambina, che dovrebbe essere un agnello di Dio, è una piccola naufraga.
Non un membro del vero gregge, ma un’intrusa.
Dovete stare in guardia ed evitare di seguire il suo esempio.
Se è necessario evitate la sua compagnia, escludetela dai vostri giochi e tenetela alla larga dalle vostre conversazioni.
Maestre, dovete sorvegliarla, tener d’occhio ogni suo atto, pesar bene le sue parole, scrutare le sue azioni, punire il suo corpo per salvarne l’anima, se ancora è possibile salvarla, perché questa ragazzina, questa bambina, nata in un paese cristiano, è peggiore di molte piccole pagane che dicono le loro preghiere a Brahma, e s’inginocchiano dinanzi allo Juggernaut… Questa ragazza… è una bugiarda!
A queste parole seguí una pausa di dieci minuti di silenzio, durante la quale, in pieno possesso delle mie facoltà, potei notare che tutti i componenti femminili della famiglia Brocklehurst avevano cavato di tasca il fazzoletto e se l’erano portate agli occhi, mentre la signora piú anziana si dondolava avanti e indietro e le due giovani sussurravano: Spaventoso!
Il signor Brocklehurst conchiuse.
Ho appreso tutto questo dalla sua benefattrice, la signora pia e caritatevole che la adottò orfana, l’allevò come una propria figlia e la cui bontà e generosità è stata contraccambiata da questa disgraziata con tanta perfidia e ingratitudine, che alla fine la sua eccellente protettrice fu costretta a separarla dai propri figli per paura che il suo cattivo esempio potesse contaminare la loro purezza.
È stata mandata qui per essere sanata, come gli ebrei una volta mandavano i loro malati alla intorbidata piscina di Betesda; maestre, direttrice, vi prego di non lasciare che l’acqua pura venga a suo contatto. Con questo finale sublime, il signor Brocklehurst si allacciò il bottone in cima al pastrano e mormorò qualche cosa alla propria famiglia, che si alzò e s’inchinò dinanzi alla signorina Temple; poi tutti quei personaggi se ne andarono dalla stanza in pompa magna.
Arrivato alla porta, il mio giudice si voltò e disse: Fatela rimanere ancora una mezz’ora in piedi sullo sgabello e fate che nessuno le parli per il resto della giornata.
Mi trovavo là, in alto; io, che avevo dichiarato di non poter sopportare la vergogna di rimanere in piedi in mezzo alla stanza, ora ero esposta agli occhi di tutte, su un piedistallo d’infamia.
Quali fossero i miei sentimenti le parole non lo possono descrivere; ma proprio mentre mi montavano dentro, fino a rendermi il respiro affannoso e la gola serrata, una ragazza si alzò e mi passò vicina.
Passando, sollevò gli occhi. Che luce strana avevano!
Che sensazione straordinaria provai per quel raggio di luce che mi attraversò!
Che sentimenti nuovi suscitarono in me!
Era come una martire o un’eroina, che passando accanto a una schiava o a una vittima, le desse forza con la sua presenza. Dominai il principio di una crisi isterica, sollevai la testa, e rimasi ferma sullo sgabello. Helen Burns fece alla signorina Smith una domanda insignificante sul suo lavoro, fu sgridata per l’insulsaggine, e ritornò al posto.
Passando accanto a me mi sorrise di nuovo. Che sorriso! Ancora lo ricordo, e so che era l’emanazione della sua intelligenza e del suo coraggio. Le illuminava i lineamenti segnati, il volto affilato, gli occhi grigi infossati, quasi rispecchiasse il sorriso di un angelo. Eppure, in quel momento Helen Burns portava sul braccio un distintivo con scritto poca pulizia. Solo un’ora prima era stata condannata dalla signorina Scatcherd a una cena a pane e acqua, perché copiando un esercizio, l’aveva sbavato d’inchiostro. Imperfezione della natura umana!
Vi sono delle macchie sulla faccia dei pianeti piú luminosi; e degli occhi come quelli della signorina Scatcherd riescono a vedere soltanto questi difetti minuscoli, ciechi come sono a tutto lo splendore dell’astro!
Capitolo ottavo Dopo neppure mezz’ora suonarono le cinque. Le scolare uscirono, e andarono tutte in refettorio a prendere il tè. Allora mi arrischiai a scendere. Era buio. Mi ritirai in un angolo, e mi misi a sedere sul pavimento.
L’incantesimo che mi aveva sostenuto fino ad allora cessò il suo effetto e lasciò il posto a una reazione contraria: il dolore che mi opprimeva divenne cosí acuto che caddi prostrata con la faccia a terra.
Scoppiai in lacrime. Helen non c’era. Non avevo nulla a cui aggrapparmi. Lasciata a me stessa, mi abbandonai al pianto, ricoprendo di lacrime le assi del pavimento.
Quanto mi ero proposta di essere buona e di far bene, a Lowood, di procurarmi molte amiche e di guadagnarmi rispetto e affetto!
Avevo già fatto progressi sensibili.
Proprio quella mattina ero stata la migliore della mia classe. La signorina Miller mi aveva lodato con trasporto; la signorina Temple aveva sorriso in segno di approvazione.
Mi aveva promesso di insegnarmi a disegnare, e di permettermi di imparare il francese, se continuavo a progredire cosí anche nei due mesi a venire.
E poi ero ben accolta dalle compagne, trattata alla pari da quelle della mia età e lasciata in pace dalle altre.
E invece eccomi lí, annientata, calpestata; sarei riuscita a risollevarmi? Mai, pensai; e desiderai ardentemente la morte. Mentre esprimevo singhiozzando questo desiderio, qualcuno mi si avvicinò. Sobbalzai: Helen Burns mi era nuovamente accanto. Mi portava pane e caffè. Su, mangia qualche cosa, disse.
Ma io respinsi tutte e due le offerte, sicura che la piú piccola porzione di cibo, nelle condizioni in cui mi trovavo, mi avrebbe soffocato.
Helen mi guardò, sorpresa, probabilmente. Nonostante tutti i miei sforzi, non riuscivo a calmare l’agitazione. Continuavo a piangere forte.
Helen mi si sedette accanto sul pavimento, si cinse le ginocchia con le braccia e vi appoggiò la testa.
Rimase in quella posizione, silenziosa come un’indiana. Fui io la prima a parlare. Helen, perché rimani in compagnia di una bambina che tutti credono bugiarda?
Tutti, Jane? Perché? Solo ottanta persone ti hanno sentito chiamare cosí, e il mondo ne contiene centinaia di milioni. Ma che cosa m’interessano i milioni! Le ottanta che conosco mi disprezzano. Ti sbagli, Jane.
Probabilmente nessuna della scuola ti disprezza, né ti detesta; anzi molte, ne son certa, ti compatiscono.
Come possono compatirmi dopo quello che ha detto il signor Brocklehurst? Il signor Brocklehurst non è un dio, e neppure un grand’uomo. Qui non gli vogliono bene in molte, visto che non cerca di farsi voler bene.
Se ti avesse trattata come una sua favorita, ti saresti creata delle nemiche dichiarate o segrete; ma per come stanno le cose, la maggior parte delle persone ti offrirebbe la propria simpatia, se solo osasse.
Le maestre e le allieve serberanno nel cuore sentimenti amichevoli nei tuoi confronti, anche se forse per un giorno o due ti guarderanno freddamente; e se continuerai a comportarti bene, questi sentimenti fra non molto diventeranno palesi, e tanto piú evidenti quanto piú sono stati nascosti.
Inoltre, Jane… Si fermò.
Cosa, Helen? dissi, mettendo la mano nella sua.
Mi accarezzò dolcemente le dita per riscaldarmele e continuò: Se tutto il mondo ti odiasse e ti credesse cattiva, mentre la tua coscienza ti approvasse e ti assolvesse dalla colpa, tu non saresti senza amici.
No; so che dovrei aver fiducia in me stessa. Ma questo non mi basta. Se gli altri non mi amano, preferirei morire… Non riesco a sopportare di essere sola e odiata, Helen.
Ascolta: per ottenere l’affetto tuo o della signorina Temple, o di chiunque altra cui volessi davvero bene, mi farei rompere volentieri un braccio, o mi farei prendere a cornate da un toro, o mi metterei dietro a un cavallo scalpitante a farmi schiacciare il petto coi suoi zoccoli… Smettila, Jane!
Ti preoccupi troppo dell’amore degli esseri umani; sei troppo impulsiva, troppo impetuosa. La mano di Dio che ha creato il tuo corpo, e gli ha dato la vita, ti ha provveduto di altre risorse che non sono la tua debole persona o altre deboli come te.
Oltre questo mondo, oltre la razza degli uomini, esiste un mondo invisibile e un regno degli spiriti.
Quel mondo ci circonda ed è dappertutto, e quegli spiriti vegliano su di noi, perché hanno l’incarico di custodirci; e se siamo sofferenti e umiliati, e se tutti ci disprezzano e ci odiano, gli angeli vedono le nostre pene, riconoscono la nostra innocenza , e Dio aspetta solo che il nostro spirito si separi dalla carne per incoronarci con una meritata ricompensa.
Perché, allora, dobbiamo lasciarci sommergere dalle avversità, se la vita è cosí rapida, e la morte è il principio sicuro della felicità, della gloria?
Rimasi in silenzio. Helen mi aveva calmata, ma alla calma che mi aveva infusa era mischiata una tristezza inesprimibile. Avevo dei cattivi presentimenti mentre parlava, ma non potevo dire da dove venissero. Quando finí di parlare, le si accelerò il respiro e diede un piccolo colpo di tosse. Per un momento dimenticai le mie pene per dedicarle una vaga sollecitudine. Appoggiai la testa sulla sua spalla, e la circondai col braccio. Helen mi attirò a sé, e rimanemmo cosí in silenzio. Non eravamo da molto tempo in quella posizione, che entrò qualcun altro. Il vento che iniziava a levarsi aveva spazzato il cielo dalle nuvole grevi, scoprendo la luna. La sua luce, che entrava da una finestra vicina, illuminava completamente noi e la figura che si avvicinava. Riconoscemmo subito la signorina Temple. Sono venuta a cercarti, Jane Eyre, disse. Desidero che tu venga nella mia stanza, e visto che Helen è con te, può venire anche lei. Andammo. Seguimmo la direttrice e, oltrepassati degli intricati corridoi e salita una scala, raggiungemmo il suo alloggio. Vi ardeva un bel fuoco che rallegrava l’ambiente.
La signorina Temple disse a Helen Burns di sedere in una poltroncina bassa a lato del camino, mentre lei si accomodò in un’altra e mi chiamò al suo fianco.
È tutto finito? chiese, guardandomi in viso.
Ti sei sfogata a piangere?
Credo che non mi sfogherò mai a sufficienza.
Perché? Perché sono stata accusata ingiustamente.
E lei, signorina, e tutti gli altri credete che sia cattiva.
Noi crederemo quello che dimostrerai di essere, bambina mia.
Continua a comportarti come una brava bambina, e noi saremo soddisfatte.
Davvero, signorina Temple?
Ma certo, disse cingendomi con il braccio.
E ora dimmi chi è la signora che il signor Brocklehurst dice tua benefattrice.
La signora Reed, la moglie di mio zio.
Mio zio, prima di morire mi aveva affidato alle sue cure.
Allora non ti ha adottato di sua spontanea volontà? No, signorina: le seccava pensare a me.
Ma, come ho spesso sentito ripetere dai domestici, mio zio in punto di morte le aveva fatto promettere di allevarmi.
Bene, ora, Jane, sai, o almeno saprai da me, che quando uno è accusato di una colpa, ha sempre il diritto di parlare per difendersi.
Se sei stata accusata ingiustamente, difenditi dinanzi a me meglio che puoi. Di’ tutto ciò che di vero ti suggerisce la memoria; ma non aggiungere nulla e non ingigantire le cose.
Decisi dal profondo del cuore di essere piú modesta e precisa che mi fosse possibile.
Riflettei per alcuni istanti per dare un ordine coerente a quel che dovevo dire, e poi le raccontai tutta la mia triste infanzia.
Ero spossata dall’emozione, per cui il mio linguaggio fu piú moderato di quanto non mi capitasse in genere, allorché trattavo di quel triste argomento.
Ricordando gli avvertimenti di Helen di non lasciarmi trascinare dal risentimento, misi nella narrazione meno rancore e amarezza del solito. E il racconto, piú semplificato, pareva piú veridico. Sentivo, mentre parlavo, che la signorina Temple mi credeva pienamente.
Nel discorso, avevo accennato alla visita del signor Lloyd dopo la crisi, perché non avevo mai dimenticato il terribile episodio della camera rossa; certo, in quel punto dovevo aver calcato un po’ le tinte, perché nulla poteva addolcire il ricordo della spasmodica angoscia sofferta quando la signora Reed aveva respinto la mia richiesta di clemenza, e mi aveva rinchiusa per la seconda volta in quella camera buia, frequentata dagli spiriti.
Avevo concluso.
La signorina Temple mi guardò per qualche minuto in silenzio. Poi mi disse: Ho sentito parlare del signor Lloyd.
Gli scriverò.
Se la sua risposta corrisponderà alla tua dichiarazione, sarai discolpata pubblicamente di ogni accusa. Ma per me, Jane, sei innocente fin da ora. Mi baciò, e tenendomi ancora al suo fianco si rivolse a Helen Burns.
Come stai stasera, Helen?
Hai tossito molto, oggi? No, non molto, signorina. E il dolore al petto? Va un po’ meglio. La signorina Temple si alzò, le prese la mano e le sentí il polso. Poi ritornò al suo posto. Mentre si sedeva di nuovo, la sentii sospirare lievemente.
Rimase pensierosa alcuni minuti, poi si alzò e disse allegra: Ma questa sera voi due siete mie ospiti, e devo trattarvi come si deve –.
Suonò il campanello.
Barbara, disse alla domestica che si presentò, non ho ancora preso il tè.
Porta il vassoio e due tazze in piú per queste signorine. Arrivò un vassoio.
Come erano belle le tazze di porcellana e la teiera rilucente, posate sul tavolinetto rotondo vicino al fuoco!
Che fragranza emanava la bevanda fumante, che profumo le fette di pane abbrustolito! Di questo, però, con sgomento , scorsi solo una porzione piccolissima.
Anche la signorina Temple la notò. Barbara, disse, perché non porti un altro po’ di pane e burro? Non è abbastanza per tre. Barbara uscí. Ritornò subito.
Signorina, la signora Harden dice che ne ha mandato su la solita quantità.
La signora Harden, bisogna sapere, era l’amministratrice, una creatura del signor Brocklehurst, composta in parti eguali di stecche di balena e ferro.
Oh, giustissimo! rispose la signorina Temple.
Bisogna farlo bastare, Barbara, suppongo –.
E quando la ragazza si fu ritirata, aggiunse con un sorriso: Per fortuna, per questa volta ho la possibilità di supplire alla penuria di cibo.
Dopo aver invitato Helen e me ad avvicinarci al tavolino, e dopo averci messo davanti una tazza di tè a testa accompagnata da un delizioso, per quanto piccolo, pezzetto di pane tostato, la signorina si alzò, aprí un cassetto e ne tirò fuori un pacchetto avvolto in una carta, che una volta aperto rivelò una ciambella ai semi di cumino piuttosto grossa.
Volevo darvene un poco per ciascuna da portar via, disse, ma siccome il pane tostato è cosí poco, bisogna che la mangiamo ora, concluse, mentre tagliava delle fette con mano generosa.
Ci parve quella sera di partecipare a un festino a base di nettare e ambrosia; ma la gioia piú grande della serata era il sorriso di soddisfazione con cui ci guardava la nostra ospite, mentre placavamo i morsi della fame con quel cibo prelibato offerto con tanta generosità.
Terminato il tè e tolto il vassoio, la direttrice ci chiamò di nuovo vicino al fuoco. Le sedemmo accanto ed ebbe inizio la conversazione fra lei e Helen. Era un vero privilegio essere ammessi ad ascoltarle. La signorina Temple aveva sempre un tratto sereno nell’espressione, maestoso nel portamento, raffinato nel linguaggio, che impediva che la conversazione diventasse appassionata ed eccitata; qualcosa che moderava per un senso di timore reverenziale il piacere di quelli che la guardavano e l’ascoltavano. E appunto questo sentimento provavo in quell’istante; Helen, invece mi lasciò stupita. Il pasto corroborante, il fuoco vivo, la presenza e la gentilezza della sua amata maestra, o forse qualcos’altro che ignoro, l’avevano messa in pieno possesso delle sue facoltà, le quali, risvegliate, si accesero.
Le dipinsero dapprima di una tinta rosata le guance che fino allora avevo sempre visto pallide ed esangui; poi brillarono nello specchio liquido degli occhi, che improvvisamente acquistarono una bellezza piú singolare di quelli della signorina Temple, una bellezza che non dipendeva né dal colore né dalle ciglia lunghe, né dal disegno delle sopracciglia, ma dall’espressione, dalla mobilità, dalla luce.
La sua anima pareva sgorgarle dalla bocca, e le parole fluivano da una fonte che non so definire. Una fanciulla di quattordici anni ha il cuore abbastanza grande e forte da contenere la sorgente pura dell’eloquenza? Quella sera memorabile, la conversazione di Helen aveva quella caratteristica. Il suo spirito pareva farle provare nel volgere di brevi istanti quel che altri vivono in una lunga esistenza. Discussero di cose che non conoscevo: di nazioni e di tempi passati, di paesi lontani, di segreti della natura scoperti o solo immaginati. Parlarono di libri: quanti ne avevano letti! Che immensa conoscenza possedevano! E poi parevano avere tanta familiarità con i titoli e gli autori di libri francesi. Ma il mio stupore arrivò al colmo quando la signorina chiese ad Helen se approfittava mai di qualche momento di libertà per ricordare il latino che le aveva insegnato suo padre. Preso un libro da uno scaffale, la invitò a leggere e a tradurre una pagina di Virgilio. Helen obbedí e la mia ammirazione per lei crebbe a ogni riga di piú. Aveva appena finito, che la campanella annunciò l’ora di andare a letto. Non si ammettevano ritardi. La signorina Temple ci abbracciò tutte e due e tenendoci strette a sé ci disse: Dio vi benedica, bambine mie. Abbracciò Helen un po’ piú a lungo di me; la lasciò andare con maggior rincrescimento. E seguí Helen con lo sguardo fino alla porta, per lei sospirò una seconda volta con aria triste, per lei si asciugò una lacrima sulla guancia. Nel raggiungere il dormitorio udimmo la voce della signorina Scatcherd, intenta a esaminare i cassetti. Aveva appena aperto quello di Helen Burns, e quando entrammo, la ragazza fu accolta da una severa lavata di testa. Le annunciò che l’indomani avrebbe portato appesi alle spalle una mezza dozzina di abiti mal piegati. Le mie cose erano davvero in un disordine vergognoso, mi mormorò Helen a bassa voce. Avevo intenzione di rimetterle a posto, ma l’ho dimenticato. La mattina dopo la signorina Scatcherd scrisse a grandi caratteri la parola sciatta su un pezzo di cartone, e lo appese come un filatterio sulla fronte soave e intelligente di Helen. Lei se lo portò fino a sera, paziente e rassegnata, considerandola una punizione meritata.
Non appena la signorina Scatcherd uscí, alla fine delle lezioni pomeridiane, corsi da Helen, le strappai la scritta e la gettai nel fuoco.
La rabbia che lei non era capace di provare mi era divampata dentro per tutto il giorno, e lacrime calde e copiose mi avevano bruciato le guance in continuazione.
Non potevo sopportare la vista di tanta mesta rassegnazione. Circa una settimana dopo gli avvenimenti testé narrati, la signorina Temple, che aveva scritto al signor Lloyd, ricevette la risposta.
Evidentemente le parole del farmacista andavano a convalidare il mio racconto, perché la signorina Temple, riunita la scuola, annunciò ch’era stata fatta un’inchiesta sulle accuse fatte a Jane Eyre, e che era contentissima di dichiarare che costei era completamente innocente.
Le maestre allora mi strinsero la mano e mi baciarono, e tra le file delle compagne corse un mormorio compiaciuto. Sollevata da un grave fardello, da quel momento mi misi a lavorare con lena rinnovata, decisa a farmi strada attraverso tutte le difficoltà. Lavorai sodo, e il successo coronò i miei sforzi. La mia memoria, per natura poco tenace, migliorò con l’applicazione. L’esercizio acuí il mio spirito. Poche settimane dopo fui ammessa a una classe superiore. Due mesi dopo cominciai il francese e il disegno.
In un solo giorno imparai i primi due tempi del verbo tre, e feci uno schizzo della mia prima casa . Quella sera, andando a letto, dimenticai di prepararmi con la fantasia un banchetto del Barmecide, composto di patate arrosto croccanti o di latte fresco con pane bianco, con cui di solito appagavo gli stimoli della fame. Mi divertii invece a tracciare dei disegni immaginari, che vedevo nell’oscurità.
Disegnavo con scioltezza case e alberi, rocce e rovine pittoresche, greggi alla maniera di Cuyp, leggiadre farfalle svolazzanti su rose sbocciate, uccelli che beccavano ciliegie mature, nidi di scricciolo pieni di uova perlacee, cinti da frasche di edera novella.
Esaminai anche, mentalmente, la possibilità di riuscire un giorno a tradurre un certo libriccino di novelle francesi, che quel giorno mi aveva mostrato la signora Pierrot.
Non finii di risolvere la questione con mia piena soddisfazione, che caddi pacificamente addormentata. A ragione Salomone disse: Meglio un piatto di verdura dove c’è amore, che un bue grasso dove regna l’odio. E io non avrei scambiato Lowood con tutte le sue privazioni con Gateshead e il suo lusso. Capitolo nono Ma le privazioni, o meglio i rigori di Lowood diminuirono. La primavera avanzava, anzi era già arrivata. Erano cessate le gelate invernali; le nevi si erano sciolte, i venti taglienti mitigati. I miei poveri piedi enfiatisi fino alla deformità per il rigore di gennaio, cominciarono a guarire e a sgonfiarsi sotto le aure piú miti d’aprile. Le notti e le mattine gelide non ci agghiacciavano piú il sangue nelle vene.
Ora non soffrivamo piú nell’ora di ricreazione che passavamo in giardino e qualche volta nei giorni di sole cominciava persino a esser piacevole.
Sopra quelle aiuole scure cominciava a crescere una verzura che, rafforzandosi ogni giorno di piú, suggeriva l’idea che nottetempo vi camminasse la Speranza, lasciando ogni mattina tracce sempre piú evidenti del suo passaggio.
Tra le foglie occhieggiavano i fiori: il bucaneve, il croco, l’auricula purpurea e la viola del pensiero. Ogni giovedí pomeriggio non c’era lezione, ma andavamo a fare delle passeggiate, e trovavamo fiori sbocciati sempre piú teneri sul ciglio della strada, sotto le siepi. Scoprii pure che un gran diletto, un godimento limitato soltanto dalla linea dell’orizzonte, esisteva fuori delle mura alte e sormontate di punte del nostro giardino. Questo piacere consisteva nella vista delle amene cime che contornavano una grande valle, ricca di verde e di ombra, e di un rigagnolo scintillante, pieno di massi oscuri e gorghi spumeggianti.
Come era diversa quella scena da quando la guardavo sotto il plumbeo cielo invernale, irrigidita dal gelo, ricoperta dalla neve, quando le nuvole cariche di pioggia, fredde come la morte, erano spinte dalla forza dei venti di levante giú per quei picchi violacei e scivolavano in basso, e ristagnavano fino a confondersi con la gelida nebbia del rigagnolo!
Quel filo d’acqua allora diventava un torrente impetuoso. Travolgeva gli alberi, e riempiva l’aria di un rombo rabbioso, spesso aumentato da raffiche selvagge di pioggia o di neve. E sulle sue sponde i boschi erano abitati solo da file di scheletri. Aprile lasciò il posto a maggio, un maggio sereno, di cieli azzurri e di sole, addolcito da venticelli dell’ovest e del sud. La vegetazione ormai cresceva con pieno vigore. Lowood scioglieva le sue chiome; divenne tutta verde, tutta fiori. I grandi olmi, i frassini, e le querce scheletrite ripresero vita in tutto il loro fulgore. Le piante silvestri, nei loro recessi, misero germogli a profusione.
Infinite varietà di muschio ne riempirono le cavità, formando uno strano sfondo rilucente alla ricchezza delle primule selvatiche, il cui oro pallido brillava nei luoghi ombreggiati come una tenera luce diffusa.
Io godevo spesso di tutto questo spettacolo in piena libertà, senza sorveglianza e in solitudine quasi assoluta. Devo ora spiegare la ragione di questa libertà straordinaria. Ho certo descritto un bel luogo dove abitare, dicendo ch’era ricco di colline e boschi, e attraversato da un corso d’acqua.
Ma che questo luogo fosse salubre è un’altra questione. La vallata boscosa ove era situata Lowood, era un focolaio di nebbia e di miasmi che, intensificati dalla primavera, invasero l’orfanotrofio e diffusero il tifo nell’aula scolastica e nel dormitorio affollato.
All’inizio di maggio, il collegio si era trasformato in un ospedale. La cattiva nutrizione e i raffreddori trascurati avevano predisposto la maggior parte delle allieve al contagio. Su ottanta ragazze, quarantacinque si ammalarono contemporaneamente.
Le lezioni furono interrotte e la disciplina si allentò.
Le poche che si mantenevano sane ebbero una libertà quasi illimitata, perché il medico insisteva sulla necessità di molto esercizio fisico per preservarle in salute; ma anche se fosse stato altrimenti, nessuno aveva il tempo di sorvegliarle.
La signorina Temple era completamente assorbita dalle cure alle ammalate.
Viveva nell’infermeria, senza allontanarsi mai dalle ragazze, se non di notte quando si concedeva qualche ora di riposo. Le maestre erano tutte occupate a far bagagli e a preparare la partenza di quelle ragazze che avevano la fortuna di avere amici e parenti che le togliessero da quel focolaio d’infezione. Molte, già contagiate, andarono a casa solamente per morire. Altre morirono a scuola e vennero sepolte subito e senza pompa, poiché la natura del morbo non permetteva rinvii.
Mentre la malattia era diventata una residente fissa di Lowood, e la morte una visitatrice frequente, mentre entro le mura dell’istituto regnavano tristezza e paura, mentre le sue stanze e i suoi corridoi puzzavano di ospedale e le medicine tentavano invano di vincere il dilagare della mortalità, fuori il cielo limpido di maggio brillava sopra le colline ripide e per i boschi ameni.
Anche il giardino risplendeva di fiori: i malvoni si drizzavano come alberi, i gigli si erano aperti, i tulipani e le rose erano in boccio; le bordure delle aiuole erano ravvivate da staticee rosa e da margherite doppie color cremisi; le rose canine spandevano notte e giorno il loro profumo di spezie e mele.
E tutti questi tesori odorosi erano inutili alla maggior parte delle ospiti di Lowood, se non per fornire di tanto in tanto un mazzetto di erbe e fiori per una bara.
Ma io, come le altre che stavano bene, godevo in pieno delle bellezze della stagione.
Avevamo il permesso di vagare per il bosco come zingare dalla mattina alla sera: facevamo quel che ci pareva, andavamo dove ci piaceva.
Insomma, vivevamo meglio.
Ora il signor Brocklehurst e la sua famiglia non venivano piú a Lowood; l’amministrazione non era piú tanto controllata, anche perché la bisbetica amministratrice era partita, spaventata dalla paura del contagio, e la sostituta, ch’era stata sorvegliante del dispensario di Lowton e non era al corrente delle abitudini della sua nuova residenza, ci dava da mangiare con relativa prodigalità.
Inoltre c’erano meno persone da mantenere: le malate mangiavano poco, e i nostri piatti erano piú colmi.
Quando non c’era tempo per preparare un pasto normale, cosa che capitava spesso, ci davano un grosso pezzo di pasticcio di carne, o una buona porzione di pane e formaggio, che portavamo con noi nel bosco, dove cercavamo il luogo che piú ci piaceva per pranzare sontuosamente.
Il mio posto preferito era una pietra larga e liscia, che emergeva bianca e asciutta proprio nel mezzo del torrente e che si poteva raggiungere solo passando al guado, impresa che compivo a piedi nudi.
Era abbastanza larga per accogliere comodamente me e un’altra ragazza, e in quei giorni la mia compagna era una certa Mary Ann Wilson, una creatura fine e osservatrice, la cui presenza apprezzavo sia perché era spiritosa e originale, sia perché mi faceva sentire a mio agio.
Era piú grande di me di qualche anno, e aveva maggiore conoscenza del mondo, per cui godevo nell’ascoltare quel che mi raccontava.
In sua compagnia sentivo appagata la mia curiosità.
Era indulgente nei confronti dei miei errori e non mi contraddiceva. Lei aveva il gusto del raccontare, io dell’analizzare. A lei piaceva spiegare e a me chiedere; e cosí andavamo d’amore e d’accordo, ricavando dalla nostra amicizia, se non forse miglioramenti notevoli, soddisfazione reciproca. E nel frattempo dov’era Helen Burns? Perché non trascorrevo con lei quelle dolci giornate di libertà?
L’avevo dimenticata?
O avevo cosí poco carattere da essermi stancata della sua eletta compagnia? Certamente Mary Ann Wilson era inferiore alla mia prima amica.
Era in grado solo di raccontarmi storielle divertenti e riferirmi qualche pettegolezzo interessante, mentre, come ho detto, Helen aveva il dono di offrire, a chi aveva il privilegio di godere della sua conversazione, il piacere di cose assai piú spirituali.
Sí, miei lettori: capivo bene questa differenza; e benché fossi un essere imperfetto, con molti difetti e pochi meriti, non mi stancai mai di Helen Burns, non cessai mai di provare per lei un affetto tenero e rispettoso quale il mio cuore non ha mai sentito per nessuno.
Come poteva essere altrimenti, visto che Helen sempre e in ogni circostanza dimostrò per me un’amicizia pacata e fedele, mai turbata da capricci né da discordie?
In quel momento, però, Helen era ammalata. Da alcune settimane era stata sottratta alla mia vista e portata in non so quale camera al piano di sopra. Non si trovava, mi era stato detto, nell’infermeria insieme alle febbricitanti, perché era malata di tubercolosi, e non di tifo. Nella mia ignoranza, immaginavo la tubercolosi come un male benigno che il tempo e le cure avrebbero guarito. Ero rassicurata in questa convinzione dal fatto che una o due volte era venuta da basso in qualche caldo pomeriggio di sole, accompagnata in giardino dalla signorina Temple. Ma in queste occasioni non avevo il permesso di andare a parlarle. La vedevo soltanto dalla finestra dell’aula scolastica, e non la distinguevo bene perché era tutta infagottata e sedeva lontano sotto la veranda. Una sera, al principio di giugno, ero rimasta fino a tardi nel bosco con Mary Ann.
Separate dalle altre, come era nostro solito, c’eravamo allontanate, al punto che avevamo perso la strada, ed eravamo state costrette a chiederla a un uomo e a una donna che vivevano in una casa isolata, dove custodivano un branco di porci quasi selvatici che si nutrivano delle bacche del bosco.
Al ritorno, la luna era già spuntata. Scorgemmo il cavallino del dottore fermo dinanzi alla porta del giardino.
Mary Ann mi fece notare che doveva esserci una malata molto grave, per essere andati a chiamare il signor Bates a quell’ora tarda.
Entrò in casa, mentre io mi attardai qualche minuto in giardino, per piantare un mazzo di radici che avevo strappato nella foresta, e che temevo sarebbero appassite se le avessi lasciate cosí fino al mattino.
Fatto questo mi trattenni ancora un poco: i fiori, all’arrivo della rugiada, assumevano un profumo piú intenso. Era una serata cosí dolce, cosí serena e calda! A ponente tutto era ancora in fiamme, e prometteva per l’indomani un’altra bella giornata. La luna sorgeva maestosa dal cupo oriente. Stavo osservando questo spettacolo, godendone come può fare una bambina, quando un pensiero completamente nuovo mi colpí la mente. Che tristezza in questo momento stare in un letto ammalati ed essere in pericolo di morte! Al mondo si sta bene… ed è terribile doverlo lasciare per andare chissà dove!
E poi il mio spirito fece il suo primo grande sforzo per comprendere quello che gli era stato insegnato sul paradiso e sull’inferno, e per la prima volta indietreggiò deluso.
Per la prima volta, guardandosi intorno, non vide che un abisso insondabile da ogni parte. Sentiva solo un punto fermo: il presente. Tutto il resto era informe, nebuloso e vuoto, e la mente vacillò all’idea di poter barcollare e affondare nel caos.
Mentre ero immersa in questi pensieri per me nuovi, sentii aprire la porta d’ingresso, e vidi uscire il signor Bates accompagnato da un’infermiera. La donna rimase a guardarlo salire a cavallo e partire, e poi fece per chiudere la porta, ma io corsi da lei.
Come sta Helen Burns?
Non molto bene, fu la risposta.
Il signor Bates è venuto per vederla?
Sí.
Che cosa ha detto?
Ha detto che non rimarrà qui a lungo.
Questa frase, pronunciata il giorno avanti, mi avrebbe soltanto lasciato intendere che sarebbe stata rimandata nel Northumberland, a casa sua.
Non avrei sospettato che volesse dire che stava per morire. In quel momento, invece, la capii immediatamente.
Appariva chiaro al mio spirito che Helen Burns stava vivendo i suoi ultimi giorni su questa terra ed era in procinto di essere trasportata nel regno delle anime, se pure tale regno esisteva.
Tremai d’orrore, poi provai una fitta di dolore, poi il desiderio… anzi, il bisogno di vederla.
Chiesi dove si trovava.
È nella stanza della signorina Temple, disse l’infermiera.
Posso venir su a parlarle? Oh, no, bambina! Non è possibile. E ormai è ora che tu rientri: ti buscherai la febbre, se ti attardi fuori quando la rugiada è caduta. L’infermiera chiuse la porta. Io rientrai da un passaggio laterale che conduceva nell’aula.
Arrivai giusto in tempo; erano le nove, e la signorina Miller stava facendo l’appello delle allieve prima di andare a letto.
Circa due ore dopo, potevano essere quasi le undici, non riuscendo a prendere sonno e supponendo, dal gran silenzio che regnava nel dormitorio, che le mie compagne fossero tutte profondamente addormentate, mi alzai senza far rumore, infilai il vestito sopra la camicia da notte e uscii scalza dalla stanza, diretta alla camera della signorina Temple.
Si trovava proprio all’altro capo dell’edificio, ma conoscevo la strada, e il chiarore della luna estiva mi metteva in grado di trovarla senza difficoltà.
Un odore di canfora e di aceto bruciato mi avvertí che mi stavo avvicinando all’infermeria; passai dinanzi alla porta di corsa, per paura che l’infermiera di guardia la notte mi sentisse.
Temevo che mi rimandasse indietro, se mi avesse scoperta.
Invece dovevo a ogni costo vedere Helen… Dovevo abbracciarla prima che morisse… Dovevo darle un bacio d’addio e scambiare con lei un’ultima parola.
Discesi una scala, attraversai parte del pianterreno, riuscii ad aprire e a chiudere due porte senza far rumore, e raggiunsi un’altra rampa di scale; salii e mi trovai proprio di fronte alla camera della signorina Temple.
Dal buco della serratura e da sotto la porta filtrava la luce; una profonda tranquillità regnava tutt’intorno. Avvicinandomi, vidi che la porta era leggermente socchiusa, probabilmente per far entrare un po’ di aria fresca nella camera dell’ammalata.
Combattuta fra l’esitazione e l’impazienza, e con l’animo e i sensi tesi dall’angoscia, spinsi la porta e guardai dentro.
I miei occhi cercarono Helen, timorosi di trovare la morte. Accanto al letto della signorina Temple, per metà velato da tende bianche, c’era una brandina. Vidi i contorni di una sagoma sotto le coperte, ma il viso era nascosto dalla tendine. L’infermiera che mi aveva parlato in giardino sedeva in poltrona, addormentata. Una candela non smoccolata ardeva fioca sul tavolino. La signorina Temple non c’era. Seppi poi che era stata chiamata in infermeria per un’ammalata in delirio. Avanzai, poi mi fermai accanto al lettino. Avevo la mano posata sulla tenda, ma decisi di parlare prima di tirarla. Avevo ancora una paura tremenda di trovarmi davanti un cadavere.
Helen! sussurrai piano.
Sei sveglia?
La sagoma si mosse, spinse indietro la tendina e mi mostrò il suo volto pallido, consunto, ma perfettamente calmo: mi sembrava cosí poco cambiata che le mie paure si dissiparono istantaneamente.
Possibile che sia tu, Jane? chiese con la sua voce dolce. Oh!
pensai, non sta per morire; si sono sbagliati. Se stesse per morire non potrebbe parlare e aver l’aria cosí calma!
Montai sul lettino e la baciai.
Aveva la fronte fredda, e le guance gelide e smunte, e cosí le mani e i polsi: ma il sorriso era quello di una volta.
Perché sei venuta qui, Jane?
Sono passate le undici, ho sentito suonare l’ora da qualche minuto.
Sono venuta a trovarti, Helen; ho sentito che sei molto ammalata, e non sarei riuscita ad addormentarmi se prima non ti parlavo.
Sei venuta a dirmi addio, allora.
Forse sei arrivata appena in tempo. Stai per andare da qualche parte, Helen?
Vai a casa?
Sí: alla dimora tanto sospirata… La mia ultima dimora.
No, no, Helen!
Mi fermai angosciata.
Mentre cercavo di ingoiare le lacrime, Helen cadde preda di un accesso di tosse; ciononostante l’infermiera non si destò.
Quando finí, rimase alcuni minuti spossata. Poi mormorò: Jane, hai i piedini nudi; sdraiati e copriti con la mia trapunta. Mi sdraiai. Helen mi cinse con il braccio, e mi tenne stretta vicino a sé. Dopo un lungo silenzio riprese, sempre in un bisbiglio: Sono molto felice, Jane. E quando saprai che sono morta, devi stare tranquilla e non addolorarti; non ce n’è motivo.
Tutti dobbiamo morire un giorno, e la malattia che mi spegne non fa soffrire: è lenta e dolce.
Sento lo spirito in pace. Non c’è nessuno che mi rimpiangerà molto.
Non ho che mio padre, che si è risposato da poco e non sentirà la mia mancanza.
Giacché muoio giovane, eviterò delle grandi sofferenze. Non avevo le qualità o l’ingegno per riuscire nel mondo.
Avrei sbagliato continuamente. Ma dove andrai Helen?
Riesci a vederlo, lo sai?
Io credo; ho la fede.
Vado da Dio. Dov’è Dio?
Chi è Dio?
Colui che ha creato me e te, che non distruggerà mai quel che ha creato. Mi rimetto completamente alla sua potenza, e confido interamente nella sua bontà.
Conto le ore nell’attesa di quella che mi porterà a Lui, e me lo rivelerà.
Allora, sei sicura, Helen, che il paradiso esista, e che le nostre anime andranno lí quando moriremo?
Sono sicura che c’è una condizione futura. Credo che Dio è buono.
Posso affidare a Lui la parte immortale del mio essere, senza alcuna apprensione.
Dio è mio padre, Dio è mio amico. Io l’amo, e credo che Egli mi ama. E ti rivedrò quando morirò? Verrai nello stesso regno di felicità. Senza dubbio sarai accolta dallo stesso Padre onnipotente e universale, cara Jane. Feci un’altra domanda, ma questa volta solo mentalmente: Dov’è questo regno?
Esiste?
E strinsi Helen con le braccia: mi sembrava piú cara che mai, mi sembrava di non poterla lasciare andare.
Tenevo la faccia nascosta contro la sua spalla. Un momento dopo disse in tono dolcissimo: Come mi sento bene!
L’ultimo accesso di tosse mi ha stancata un poco e ho voglia di dormire; ma non lasciarmi, Jane, mi fa piacere sentirti vicina.
Rimarrò con te, cara Helen.
Nessuno mi manderà via. Stai al caldo, cara? Sí. Buona notte, Jane. Buona notte, Helen. Ci baciammo e cademmo tutte e due addormentate. Quando mi destai era giorno. Un movimento insolito mi scosse dal mio torpore.
Guardai.
Ero tra le braccia di qualcuno.
L’infermiera mi sorreggeva.
Mi trasportava attraverso il corridoio di nuovo nel dormitorio. Non fui rimproverata per aver lasciato il letto; c’erano altre cose a cui pensare.
Le mie domande non ricevettero spiegazione alcuna; ma un paio di giorni dopo seppi che la signorina Temple, tornata in camera sua all’alba, mi aveva trovata distesa sul lettino.
Avevo il viso contro la spalla di Helen Burns, le tenevo le braccia al collo. Io ero addormentata e Helen… morta.
È sepolta nel cimitero di Brocklebridge: per quindici anni dopo la sua morte la sua tomba rimase coperta solamente da un tappeto di erba; ma ora una lapide di marmo grigio segna quel posto.
E sopra ci sono scritti il suo nome e la parola Resurgam. Capitolo decimo Fin qui ho ricordato nei dettagli gli eventi della mia esistenza insignificante. Ai primi dieci anni della mia vita ho dedicato quasi altrettanti capitoli. Ma non è mia intenzione scrivere un’autobiografia in piena regola. E intendo servirmi della memoria solo dove so che mi darà risposte che avranno qualche interesse. Quindi passerò quasi sotto silenzio gli otto anni seguenti. Basteranno poche righe a far da legame.
Allorché il tifo ebbe compiuto a Lowood la sua missione devastatrice, a poco a poco scomparve; non prima, però, di aver richiamato, per la sua violenza e per il numero delle vittime, l’attenzione pubblica sulla scuola.
Ci fu un’inchiesta sull’origine del flagello, e poco per volta vennero alla luce diversi fatti che risvegliarono grandemente l’indignazione pubblica. La posizione malsana del luogo, l’alimentazione pessima e stentata delle bambine, l’acqua infetta adoperata per la preparazione dei cibi, il vestiario insufficiente e gli alloggi insalubri delle allieve: venne tutto alla luce. Una cocente umiliazione per il signor Brocklehurst, ma l’istituto ne beneficiò. Diverse persone della contea ricche e generose offrirono forti sottoscrizioni per la costruzione di una sede piú adatta in una località migliore. Si istituirono nuove regole: si introdussero migliorie nel vestiario e nel vitto, e i fondi della scuola furono affidati a un comitato.
Il signor Brocklehurst, grazie alla sua ricchezza e alle sue aderenze, non fu messo da parte e mantenne il posto di amministratore, ma divise le sue funzioni con uomini di vedute piú ampie e nobili.
Continuò a rivestire anche la carica d’ispettore, ma insieme a persone che sapevano combinare il buon senso con la severità, il benessere con l’economia, la compassione con la dirittura morale.
La scuola, cosí migliorata, divenne in breve tempo un istituto veramente proficuo e stimabile.
Dopo la sua trasformazione, rimasi ospite di quelle mura per otto anni, sei come allieva e due come insegnante, e sotto entrambi i punti di vista posso testimoniare della sua serietà e importanza.
Durante questi otto anni, la mia vita fu monotona, sebbene non infelice, perché non rimasi inattiva. Mi vennero messi a disposizione i mezzi per procurarmi un’eccellente educazione. Fui stimolata dal desiderio di distinguermi in tutti gli studi e in alcuni in modo particolare: provavo gran piacere a soddisfare le mie insegnanti, specialmente quelle cui volevo bene. Cosí approfittai di tutti i vantaggi che mi furono offerti. A un certo punto diventai l’allieva migliore dell’ultimo corso, cosa che mi valse in seguito il posto d’insegnante, che assolsi con zelo per due anni. Alla fine dei quali sopraggiunse un cambiamento. La signorina Temple, in tutte le trasformazioni sopraggiunte, aveva continuato a essere la direttrice del collegio. Devo a lei la maggior parte delle mie conoscenze. La sua amicizia e la sua compagnia furono la mia gioia costante. Aveva rivestito per me la parte di madre, di educatrice e, piú tardi, di amica. A quel punto, però, la signorina si sposò e partí con suo marito verso una contea lontana. Cosí la perdetti. Dal giorno in cui ci lasciò, non mi sentii piú la stessa. Con lei se ne erano andati tutti i gli affetti profondi, tutte le ragioni che avevano reso Lowood quasi come una casa per me. Avevo assorbito qualcosa della sua natura e molte delle sue abitudini, delle idee piú armoniose; e soprattutto il mio spirito cominciava ad accogliere sentimenti piú moderati. Ero diventata obbediente al dovere e all’ordine. Ero tranquilla. Avevo la sensazione di essere contenta. Agli occhi altrui, e di solito perfino ai miei, avevo l’aria di una persona disciplinata e sottomessa. Ma il destino, sotto le spoglie del reverendo signor Nasmyth, si interpose fra me e la signorina Temple. La vidi montare sulla diligenza in abito da viaggio, subito dopo la cerimonia nuziale.
Vidi il veicolo risalire la collina e scomparire dietro il ciglio, e poi mi ritirai a passare nella solitudine della mia camera la maggior parte di quella mezza vacanza concessaci per l’occasione.
Camminai per un bel pezzo su e giú per la camera, con l’idea di esser lí solo a rimpiangere la mia perdita, e pensare al modo di ripararla.
Ma terminate le mie riflessioni, mi accorsi che il pomeriggio era passato, e la sera inoltrata, e feci un’altra scoperta nei miei riguardi: in quelle ore ero stata soggetta a un processo di trasformazione. Il mio spirito si era liberato da tutto quello che aveva preso in prestito dalla signorina Temple, o meglio, la mia amica si era portata via con sé l’atmosfera serena che mi aveva creato intorno.
Ora, rimasta nel mio elemento naturale, provavo lo stimolo delle mie vecchie emozioni. Era sparito un appoggio, o meglio, era venuta a mancare una motivazione.
Non era la possibilità di essere tranquilla che mi mancava, ma non esisteva piú il motivo della tranquillità.
Il mio mondo in quegli anni era stato Lowood. Le mie esperienze non erano andate oltre i suoi regolamenti e le sue abitudini.
E in quel momento mi rendevo conto che il mondo era vasto e che una vasta gamma di speranze e di paure, di sensazioni e di esaltazioni attendeva chi aveva il coraggio di affrontarlo, e di cercare la vera conoscenza della vita fra i suoi pericoli.
Andai alla finestra, l’aprii e guardai fuori. Si vedevano le due ali del fabbricato, il giardino, le mura di Lowood; poi, all’orizzonte, le colline. Il mio sguardo scivolò su tutti gli oggetti vicini, e si fermò su quelli piú lontani: le cime azzurre. Erano quelle che desideravo valicare. Tutto entro i loro confini di rocce e di erica pareva una prigione, un esilio. Riconobbi la strada bianca che serpeggiava su per la montagna e scompariva in una gola. Come avrei voluto seguirla! Rammentai il tempo in cui avevo percorso quella strada in carrozza; ricordai che avevo disceso quella collina al crepuscolo. Sembrava un secolo dal giorno in cui ero giunta per la prima volta a Lowood. Da allora non ero mai uscita di lí. Avevo passato tutte le mie vacanze alla scuola.
La signora Reed non mi aveva mai chiamata a Gateshead; né lei né alcun familiare era mai venuto a trovarmi. Non avevo mai avuto comunicazione per lettera o a voce col mondo esterno.
I regolamenti della scuola, i doveri della scuola, le abitudini della scuola, e le opinioni, le voci, i volti, le frasi, i costumi, le preferenze e le antipatie della scuola: questo era tutto ciò che conoscevo dell’esistenza.
Ma ormai sentivo che non bastava.
In un solo pomeriggio avevo avvertito la stanchezza di otto anni di trantran.
Aspiravo alla libertà, anelavo la libertà, e pronunciai una preghiera per ottenere la libertà; mi sembrò che si disperdesse nel vento che soffiava flebile in quel momento.
La lasciai andare e concepii una supplica piú umile. Anche questa, però, mi parve dissolversi nel nulla. Almeno, gridai quasi disperata mi sia concessa una nuova servitú! La campana suonò l’ora di cena. Discesi. Non fui libera di riprendere il filo interrotto delle mie riflessioni fino al momento di andare a letto. Anche la maestra che divideva con me la camera mi distoglieva dai pensieri a cui volevo tornare, con una profusione di sciocche chiacchiere. Mi auguravo di cuore che il sonno la facesse tacere. Può darsi che se fossi ritornata sull’idea che mi era sorta per ultima mentre stavo alla finestra, avrei trovato qualche ispirazione inaspettata. La signorina Gryce cominciò finalmente a russare. Era una gallese massiccia, e fino allora non avevo giudicato che come un disturbo la sua consueta musica nasale. Quella sera invece salutai con soddisfazione le prime gravi note. Non mi avrebbe piú seccata. Feci risuscitare all’istante quell’idea appena spuntata. Una nuova servitú! Ha qualcosa di buono quest’idea, dicevo mentalmente a me stessa.
Lo so, perché non è una parola troppo felice; non è dolce come le parole libertà, vita, gioia, belle sí, ma che in fondo non sono altro che parole per me, cosí vuote e vaghe che non val la pena che perda il tempo a rifletterci.
Ma servitú! Questa può essere un fatto reale. Chiunque può servire. Io ho servito qui per otto anni. Ora desidero solo servire altrove. La mia volontà non può riuscire a tanto? Non è cosa possibile? Sí… sí, non è poi cosí difficile. Basterebbe che scovassi nel mio cervello i mezzi per raggiungerla. Mi misi seduta sul letto allo scopo di mettere in attività il cervello suddetto. La notte era fredda. Mi coprii le spalle con uno scialle, e continuai a rimuginare con tutta l’intensità che avevo. Che cosa mi occorre? Un posto nuovo, in una casa nuova, in mezzo a facce nuove, in un nuovo ambiente. Mi accontento di questo poiché non mi è possibile desiderare qualcosa di meglio. Come si fa a procurarsi un posto nuovo? Immagino che ci si rivolga a degli amici. E io di amici non ne ho. Ci sono tante altre persone senza amici, che devono cercare di riuscire a cavarsela da soli. E come fanno? Non sapevo rispondere. Allora ordinai al mio cervello di trovare immediatamente una soluzione. Continuai ad arrovellarmi. Mi sentivo la testa in fiamme. Mi scervellai per quasi un’ora senza giungere a risultato alcuno.
Febbricitante per l’inutile fatica, mi alzai e feci un giro per la stanza, scostai la tendina, vidi qualche stella, rabbrividii per il freddo e mi rinfilai nel letto.
Una fata gentile in mia assenza certamente aveva fatto cadere il consiglio richiesto sul mio guanciale, perché, mentre mi coricavo, mi vennero senz’altro in mente queste parole: Quelli che cercano un posto, mettono un annuncio; si deve mettere un annuncio sul Corriere locale.
Ma come? Io non so nulla di giornali. Le risposte ora mi venivano pronte e spontanee.
Si deve chiudere in una busta l’annuncio e il denaro necessario e indirizzarlo al Corriere.
Lo si deve portare, alla prima occasione, alla posta di Lowton. Le risposte devono essere indirizzate a J. E.
fermo posta.
Si va a chiedere, circa una settimana dopo che si è mandato l’annuncio, se c’è risposta, e ci si comporta di conseguenza. Pensai e ripensai all’idea, l’analizzai, la portai a una forma chiara e pratica finché non mi sentii soddisfatta e mi addormentai.
Mi alzai appena fatto giorno.
Avevo già scritto il mio annuncio, lo avevo chiuso in una busta e avevo compilato l’indirizzo prima che suonasse l’inizio della scuola.
Diceva cosí: Signorina abituata all’insegnamento desidera trovare posto in una famiglia che abbia dei bambini minori di quattordici anni.
. È in grado d’insegnare le materie fondamentali per una buona educazione inglese, oltre al francese, al disegno e alla musica. . Indirizzare a J. E. Fermo posta. Lowton, Contea di ***. La lettera restò chiusa nel mio cassetto tutta la giornata.
Dopo il tè chiesi alla direttrice il permesso di andare a Lowton, per fare qualche piccola commissione per me e per qualche collega.
Il permesso mi fu subito accordato.
Partii.
C’erano piú di tre chilometri da fare a piedi, e pioveva, ma le giornate erano ancora lunghe.
Entrai in qualche bottega, imbucai la lettera e ritornai che pioveva forte, coi vestiti grondanti e il cuore leggero.
La settimana che seguí mi parve interminabile, ma alla fine giunse a conclusione, come tutte le cose terrene, e di nuovo, al calare della sera di una bella giornata autunnale, mi ritrovai a percorrere a piedi la strada che portava a Lowton.
Il sentiero era pittoresco, tra l’altro.
Correva a lato del ruscello, attraversando le sinuosità piú amene della vallata.
Ma in quel giorno, piú che alle bellezze dei prati e delle acque, pensavo se c’erano o no lettere ad attendermi nel borgo dov’ero diretta.
Quella volta avevo preso il pretesto di andare a farmi prendere la misura per un paio di scarpe. Cosí, sbrigato quel primo affare, percorsi la stradicciola tranquilla e linda che separava la bottega del calzolaio dall’ufficio postale. Lo gestiva una vecchia signora con gli occhiali cerchiati di corno e i mezzi guanti neri.
Ci sono lettere per J. E.? chiesi.
La donna mi scrutò di sopra gli occhiali, poi aprí un cassetto e ci rovistò dentro cosí a lungo, che le mie speranze cominciarono a vacillare.
Finalmente, dopo aver tenuto un plico dinanzi alle lenti per quasi cinque minuti, me lo porse di sopra al banco accompagnando il gesto con una nuova occhiata inquisitrice e diffidente.
Era indirizzato a J.
E. Ce n’è una sola? domandai.
Non ce n’è altre, disse; e io misi la lettera in tasca e mi voltai per uscire.
Non potevo aprirla subito: il regolamento mi obbligava a ritornare per le otto, ed erano già quasi le sette e mezzo.
All’arrivo mi attendevano vari compiti.
Dovevo fare l’assistenza alle ragazze durante un’ora di studio; poi quella sera toccò a me leggere le preghiere e di accompagnarle a letto.
Dopo cenai con le altre insegnanti. Quando infine ci ritirammo per la notte, l’inevitabile signorina Gryce mi tenne ancora compagnia. Avevamo soltanto un mozzicone di candela nel candeliere, e temevo che se avesse continuato a chiacchierare sarebbe bruciato tutto. Per fortuna, i cibi pesanti che aveva mangiato per cena le fecero un effetto soporifero. Già russava prima che mi fossi finita di svestire. Rimaneva ancora un pezzetto di candela, e tirai fuori la mia lettera. Sul sigillo c’era la lettera F. L’aprii. Il contenuto era breve. Se la signorina J.
E., che ha messo un annuncio sul Corriere di *** giovedí scorso, possiede le conoscenze menzionate, e se può dare delle referenze soddisfacenti sulla sua condotta e sulla sua competenza, le viene offerto un posto dove avrà una sola allieva, una ragazzina sotto i dieci anni.
Lo stipendio è di trenta sterline all’anno. J. E.
è pregata di inviare le sue referenze, nome e indirizzo e tutte le informazioni alla signora Fairfax, Thornfield, presso Millcote, ***shire.
Esaminai a lungo la lettera. La scrittura all’antica e malsicura dava l’idea che fosse di una vecchia signora. La cosa mi piacque. In fondo all’animo temevo, agendo di testa mia, di correre il rischio di ficcarmi in qualche pasticcio. E soprattutto desideravo che il risultato dei miei sforzi fosse rispettabile, come si deve, en règle.
Il pensiero di avere a che fare con una vecchia signora non era un elemento dannoso ai miei affari.
La signora Fairfax! Me l’immaginavo vestita in nero, con la cuffia da vedova. Fredda forse, ma non inurbana: un modello di rispettabilità inglese all’antica. Thornfield!
Di certo questo era il nome della casa, un luogo pulito e a modo.
Millcote nel ***shire.
Passai mentalmente in rivista la cartina dell’Inghilterra: sí, le ricordavo, sia la contea che la città.
Il ***shire era cento chilometri piú vicino a Londra della località remota dove risiedevo allora e io desideravo andare dove vi fosse vita e movimento.
Millcote era una grande città industriale sulle rive del fiume A***; certamente un luogo abbastanza movimentato. Tanto meglio; sarebbe stato un cambiamento completo.
Non che la mia fantasia fosse sedotta dall’idea di alte ciminiere e di nuvole di fumo… Però, pensavo, Thornfield sarà un bel pezzo fuori della città.
Qui il reggicandela sgocciolò e il lucignolo si spense. Il giorno dopo dovetti fare altri passi; non potevo piú tenere i miei piani solo per me. Per assicurarmene la riuscita dovevo comunicarli ad altri.
Chiesi e ottenni durante la ricreazione pomeridiana di essere ricevuta dalla direttrice.
L’informai che avevo la prospettiva di una sistemazione nuova dove avrei guadagnato il doppio di quel che riscuotevo allora ; la pregai di presentare la questione a nome mio al signor Brocklehurst, o a qualcuno del comitato e di informarsi se mi permettevano di menzionarli come referenza.
La direttrice gentilmente acconsentí a fare da intermediaria.
Il giorno dopo ne parlò al signor Brocklehurst, che dichiarò che bisognava scrivere alla signora Reed poiché era lei la mia tutrice.
Di conseguenza venne inviato un biglietto alla signora, la cui risposta fu di far pure quel che mi pareva, poiché da lungo tempo aveva rinunciato a ogni ingerenza nei miei affari. Questa lettera fece il giro del comitato, e finalmente, dopo un’attesa che mi parve esasperante, mi fu concesso regolare congedo per migliorare la mia condizione.
Mi fu assicurato che, essendomi comportata bene a Lowood sia come allieva che come maestra, mi sarebbe stato consegnato un certificato di buona condotta e un attestato di provate capacità firmato dagli ispettori dell’istituto.
Ricevetti il documento in capo a un mese circa, ne mandai una copia alla signora Fairfax che mi rispose che era soddisfatta, e mi fissò di lí a quindici giorni la data dell’assunzione in casa sua in qualità di istitutrice.
Iniziai a occuparmi dei preparativi e i quindici giorni passarono in fretta. Il mio guardaroba non era molto ricco, sebbene corrispondesse ai miei bisogni.
Mi bastò l’ultimo giorno per fare il baule, lo stesso che avevo portato con me otto anni prima da Gateshead.
Fu legato, vi fu appiccicato l’indirizzo. Mezz’ora dopo venne un facchino per portarlo a Lowood. Io sarei andata in paese la mattina dopo, a prendere la diligenza. Spazzolai il vestito nero da viaggio, preparai cappello, guanti e manicotto.
Rovistai tutti i cassetti per assicurarmi di non aver dimenticato nulla; poi, non avendo altro da fare, mi misi a sedere per cercare di riposare.
Sebbene fossi stata in piedi tutto il giorno, però, non riuscivo a star ferma da tanto ero sovreccitata. Quella sera si sarebbe chiusa una fase della mia vita, e la mattina dopo se ne sarebbe aperta un’altra.
Era impossibile riuscire a dormire in quell’intervallo; dovevo rimanere sveglia e vigile a osservare il cambiamento finché non si fosse compiuto.
Signorina, mi disse una domestica incontrata sul pianerottolo, dove stavo vagando come un’anima in pena, c’è una persona che desidera vederla.
Il facchino di sicuro, pensai, e corsi giú per le scale senza chiedere.
Stavo passando dinanzi alla porta socchiusa del parlatorio, che fungeva anche da sala di convegno delle insegnanti, per recarmi in cucina, allorché qualcuno uscí dal salottino esclamando: È lei, son sicura!
L’avrei riconosciuta ovunque! Guardai.
Vidi una donna dall’aria di una domestica ben vestita, dalle forme matronali benché fosse ancor giovane, dagli occhi e i capelli neri e un bel colorito.
Ebbene, chi sono?
chiese con un tono di voce e un sorriso che non mi erano sconosciuti; non mi ha dimenticata, spero, signorina Jane.
Un istante dopo ero nelle sue braccia, e la baciavo freneticamente.
Bessie, Bessie!
era tutto quel che riuscivo a dire, mentre lei rideva e piangeva allo stesso tempo.
Entrammo nel parlatorio insieme.
In piedi accanto al fuoco c’era un bambino di tre anni, in giubba e pantaloni scozzesi.
Questo è mio figlio, disse subito Bessie. Allora si è sposata, Bessie?
Sí, da quasi cinque anni, con Robert Leaven, il cocchiere. Oltre a Bobby, ho una bambina piccola che ho chiamato Jane.
E vive a Gateshead? Abito nella portineria; il vecchio portiere se n’è andato. Allora, come stanno tutti a Gateshead?
Mi racconti, Bessie, ma prima si sieda, e tu, Bobby, vuoi venire a sedere sulle mie ginocchia?
Ma il bimbo preferí riparare su quelle di sua madre.
Non è diventata né troppo grande, né troppo robusta, signorina Jane, proseguí la signora Leaven, direi che non l’hanno mantenuta troppo bene a scuola.
La signorina Eliza la supera di tutta la testa, e con la signorina Georgiana se ne farebbero due di lei.
Georgiana è bella, immagino, Bessie?
Molto.
È andata a Londra l’inverno scorso con la mamma, e là tutti l’hanno ammirata e un giovane di famiglia nobile si è innamorato di lei.
Ma i parenti di lui erano contrari al matrimonio, e, si figuri, lui e la signorina Georgiana sono fuggiti.
Ma sono stati ritrovati e fermati. È stata la signorina Eliza a scovarli.
Credo che fosse invidiosa, ed ora lei e sua sorella vanno d’accordo come cane e gatto: stanno sempre a bisticciarsi.
E che ne è stato di John Reed? Oh, non si comporta come sua madre desidererebbe! È andato al college ed è stato bocciato.
E poi suo zio voleva che diventasse avvocato, e studiasse legge, ma conduce una vita talmente dissipata che penso non caveranno molto da lui.
Che aspetto ha? È molto alto. Tutti dicono che è un bel giovane; ma ha delle labbra enormi. E la signora Reed?
La signora è ingrassata e d’aspetto sta abbastanza bene, ma credo che non abbia l’animo tranquillo.
La condotta del signorino John non le aggrada molto, visto che non fa che spendere e spandere. È stata lei a mandarla qui, Bessie?
No davvero; era molto tempo che desideravo rivederla, e quando ho saputo che era arrivata una sua lettera e che stava per andare in un’altra parte del Paese, ho pensato che fosse il caso di venire a trovarla prima che si trasferisse troppo lontano per me.
Ho timore di averla delusa, Bessie, dissi ridendo. Notavo che lo sguardo di Bessie, sebbene esprimesse rispetto, non palesava alcuna ammirazione.
No, signorina Jane, non esattamente; è abbastanza graziosa e non mi sarei mai aspettata che avesse l’aria cosí signorile.
Da bambina non era una bellezza.
Sorrisi alla risposta sincera di Bessie.
Sentivo ch’era giusta, ma confesso che le sue parole non mi lasciarono indifferente.
A diciott’anni la maggioranza dei giovani desidera piacere, e la convinzione di non avere un aspetto esteriore desiderabile non può che addolorare.
Immagino che sia intelligente, però, continuò Bessie, a mo’ di conforto.
Che cosa sa fare? Sa suonare il piano? Un poco. Ce n’era uno nella stanza.
Bessie andò ad aprirlo, e poi mi chiese di farle sentire qualcosa.
Suonai un paio di valzer, e lei ne rimase entusiasta. Le signorine Reed non suonano cosí bene, disse, entusiasta. L’ho sempre detto che sarebbe diventata piú colta di loro. E sa disegnare? Quello sul caminetto è un mio dipinto –.
Era un paesaggio ad acquerelli, che avevo regalato alla direttrice come compenso per aver fatto da intermediaria con il comitato, e che la signora aveva incorniciato e messo in mostra.
È bello, signorina Jane. È bello come quelli del maestro di disegno della signorina Eliza. E ha imparato il francese? Sí, Bessie, lo leggo e lo parlo. E sa ricamare sulla mussolina e sulla tela? Certamente. Oh, è diventata una vera signora!
Lo sapevo che sarebbe stato cosí; e continuerà a esserlo, che i suoi parenti si interessino di lei o meno.
Ma c’è una cosa che volevo chiederle.
Ha avuto qualche notizia della famiglia di suo padre, gli Eyre?
Mai.
Beh, sa che la signora diceva sempre che era gente povera e spregevole.
Forse poveri lo sono davvero; ma credo che siano nobili quanto i Reed. Un giorno, quasi sette anni fa, venne a Gateshead un certo signor Eyre, e chiese di vederla. La signora gli disse che lei si trovava in una scuola lontana piú di cento chilometri.
Parve molto deluso, perché non poteva fermarsi.
Doveva imbarcarsi per un paese straniero su un bastimento che salpava da Londra uno o due giorni dopo.
Aveva l’aria del gentiluomo, e credo che fosse il fratello di suo padre.
Per quale paese straniero partiva?
Per un’isola lontana migliaia di chilometri, dove si produce il vino, mi disse il maggiordomo.
Madera? suggerii. Sí, ecco, proprio quel nome. E quindi è partito? Non si trattenne a lungo.
La signora lo trattò con estrema arroganza e in seguito lo chiamò vile mercante. Secondo mio marito è un commerciante di vino. È molto probabile, risposi. O forse un impiegato o un amministratore di un mercante di vino. Io e Bessie discorremmo per un’ora dei vecchi tempi.
Poi fu costretta a lasciarmi.
La rividi per pochi minuti la mattina dopo a Lowton, mentre aspettavo la diligenza.
Alla fine ci separammo.
Ciascuna prese una strada diversa: lei andò incontro alla diligenza che doveva riportarla a Gateshead, e io salii sul veicolo che doveva condurmi verso doveri nuovi e una vita nuova nei dintorni sconosciuti di Millcote.
Capitolo undicesimo Un capitolo nuovo in un romanzo è come una nuova scena in un dramma, e all’alzarsi del sipario questa volta dovete immaginare una stanza del George Inn di Millcote, con la tappezzeria a disegni vistosi, il tappeto, la mobilia, gli oggetti sulla mensola del camino, le stampe con i ritratti di Giorgio III e del principe di Galles, e una riproduzione della morte del generale Wolfe, come di solito si vedono nelle stanze delle locande.
Tutto ciò era visibile grazie a una lampada a olio appesa al soffitto e ad un gran fuoco accanto al quale sedevo con indosso cuffia e mantello; il manicotto e l’ombrello erano posati sul tavolo, mentre cercavo di scacciare l’umidità e il freddo presi in sedici ore di esposizione alle intemperie di una giornata di ottobre.
Avevo lasciato Lowton alle quattro del mattino e le campane di Millcote stavano proprio allora suonando le otto. Pur comodamente seduta, non avevo affatto lo spirito tranquillo. Quando la carrozza si era fermata, credevo che avrei trovato qualcuno ad attendermi. Mi ero guardata intorno con ansia mentre scendevo dal predellino, aspettandomi di sentire pronunciare il mio nome o di vedere una carrozza in attesa di condurmi a Thornfield. Nulla di tutto ciò; e quando chiesi al cameriere della locanda se qualcuno era venuto a cercare della signorina Eyre, mi rispose di no. Cosí non mi restò altro che pregarlo di farmi entrare in una stanza; e qui mi misi ad attendere con la mente turbata da paure e dubbi.
Per i giovani senza esperienza è una sensazione strana sentirsi completamente soli al mondo, tagliati fuori da tutto, con l’incertezza di poter raggiungere il porto verso cui si è diretti, e con l’impossibilità di poter tornare da dove si è partiti.
Il fascino dell’avventura mitiga questa sensazione, e la fiamma dell’orgoglio la riscalda; ma poi la paura comincia a turbarla.
Passata mezz’ora, trovandomi ancora sola, la paura cominciò a soggiogarmi.
C’è nei dintorni un posto di nome Thornfield?
chiesi al cameriere. Thornfield?
Non lo so, signorina, chiederò al bar –.
Scomparve, per ricomparire immediatamente. Si chiama Eyre, signorina? Sí.
C’è una persona che l’attende. Mi alzai subito, afferrai manicotto e ombrello, e mi affrettai verso l’uscita.
Accanto alla porta aperta c’era un uomo, e nella strada illuminata dal lampione scorsi vagamente un veicolo a un cavallo. Immagino che questo sia il suo bagaglio, disse l’uomo piuttosto bruscamente, quando mi vide, indicando il mio baule nel corridoio.
Sí. Lo issò sulla vettura, che era una sorta di carrozza, e poi salii anch’io. Prima che chiudesse lo sportello gli chiesi quanto era distante Thornfield. Una decina di chilometri E quanto tempo ci metteremo ad arrivarci? Un’ora e mezzo circa. Chiuse lo sportello della carrozza, si arrampicò a cassetta, e partimmo. Si procedeva lentamente, cosa che mi diede tutto il tempo di riflettere. Ero contenta di essere ormai vicina al termine del mio viaggio.
Seduta in quel veicolo comodo, sebbene non certo elegante, ebbi modo di meditare a mio piacimento. A giudicare dalla semplicità del cocchiere e della vettura supposi che la signora Fairfax non fosse una persona che badava molto alle apparenze.
Tanto meglio.
Non avevo vissuto fra persone di lusso che una sola volta, e con loro ero stata molto infelice. Immagino pensai che viva da sola con questa ragazzina, e se è un tantino amabile, certamente mi troverò bene con lei.
Farò del mio meglio.
Peccato, però, che a fare del proprio meglio non sempre si ottiene un buon risultato.
Certo, a Lowood, una volta presa questa decisione, con perseveranza sono riuscita a farmi benvolere; ma ricordo che con la signora Reed i miei sforzi erano sempre respinti con disprezzo.
Dio voglia che la signora Fairfax non si riveli un’altra signora Reed, altrimenti non me la sentirò di rimanere con lei.
Alla peggio, avrei potuto mettere un altro annuncio sul giornale.
Quanto mancherà di strada, ormai?, mi chiesi. Abbassai il vetro e guardai di fuori.
Ci eravamo lasciati Millcote alle spalle e, a giudicare dal numero delle sue luci, pareva una città abbastanza importante, molto piú grande di Lowton.
Eravamo, da come si poteva vedere, in un sobborgo, perché vi erano delle case sparse lungo tutta la strada. Notai che la regione era diversa da Lowood, piú popolata e meno pittoresca, piú movimentata e meno romantica.
Le strade erano fangose, la notte ammantata di foschia.
Il mio conducente lasciò andare il cavallo al passo durante tutto il percorso, e l’ora e mezzo, sono persuasa, divenne due ore.
Finalmente si girò sul sedile e disse: Non manca piú molto a Thornfield. Guardai nuovamente fuori. Passavamo dinanzi a una chiesa.
Vidi il campanile tozzo stagliarsi contro il cielo, e udii la campana suonare il quarto. Notai anche il bagliore diffuso sul fianco di una collina, che indicava la presenza di un villaggio o di un borgo. Dieci minuti dopo il cocchiere discese e spalancò un cancello che, una volta passati, si richiuse dietro di noi con un certo frastuono. Risalimmo lentamente un vialetto, e arrivammo dinanzi alla facciata di una casa. Una luce di candela brillava attraverso le cortine di una finestra, tutto il resto era buio.
La vettura si fermò alla porta che fu aperta da una cameriera. Scesi ed entrai. Si vuole accomodare, signorina?
disse la ragazza.
La seguii attraverso un grande atrio quadrato su cui si apriva una serie di porte alte.
Mi condusse in una stanza dove sulle prime la doppia illuminazione della candela e del fuoco mi abbacinarono, per il contrasto con l’oscurità in cui i miei occhi erano rimasti per due ore. Quando finalmente riuscii a vedere, mi si presentò un quadro grazioso e piacevole. Una camera piccola e comoda, un tavolino rotondo accanto a un fuoco allegro: seduta in una poltrona dall’alto schienale c’era una signora anziana, piccolina, e la piú ordinata che si possa immaginare.
Portava una cuffia da vedova, un vestito di seta nera e un grembiule di mussolina candida. Era esattamente il ritratto che mi ero fatta della signora Fairfax, solamente meno austera e piú dolce. Stava lavorando a maglia, con un grosso gatto accovacciato tranquillamente ai piedi. In poche parole, non mancava nulla per definire quella scena il quadretto ideale della pace domestica.
Impossibile concepire per una nuova istitutrice un inizio piú rassicurante; non c’era nessun fasto eccessivo che mi opprimesse, nessun apparato che mi imbarazzasse.
Appena entrai, l’anziana signora si alzò, e con prontezza e cortesia mi venne incontro.
Come sta, mia cara? Temo che il tragitto l’abbia affaticata. John è cosí lento a guidare! Dev’essere infreddolita; venga vicino al fuoco.
La signora Fairfax, immagino, dissi io.
Sí, giusto. Si accomodi.
Mi condusse fino alla sua poltrona, e poi cominciò a togliermi lo scialle e a sciogliermi le stringhe della cuffia. La pregai di non prendersi tanto disturbo. Oh, non c’è problema; penso che le sue mani siano quasi intorpidite dal freddo. Leah, prepara un poco di vin brulé e qualche panino imbottito; ecco le chiavi della dispensa. Estrasse dalla tasca un enorme mazzo di chiavi che consegnò alla domestica. Adesso si accosti piú vicina al fuoco, continuò, Ha portato con sé il suo baule, nevvero, mia cara? Sí, signora. Lo farò portare in camera sua, disse e uscí. Mi tratta come un’ospite, pensai, proprio non mi aspettavo un’accoglienza simile. Mi ero immaginata soltanto freddezza e distacco; non è cosí che ho sentito che trattano le istitutrici, ma non devo rallegrarmi troppo presto.
La signora fece ritorno.
Scostò lei stessa il suo lavoro a maglia e dei libri dal tavolino, per far posto al vassoio portato da Leah e mi serví personalmente.
Mi confondeva essere oggetto di premure come non ne avevo mai ricevute, tanto piú da parte di colei che mi prendeva a servizio.
Siccome, però, non sembrava che pensasse di compiere qualche cosa di straordinario, pensai bene di accettare tranquillamente le sue gentilezze.
Avrò il piacere di vedere la signorina Fairfax questa sera?
le chiesi quando mi fui rifocillata. Che cosa dice, mia cara?
Sono un poco sorda, rispose la buona signora, avvicinando l’orecchio alla mia bocca.
Ripetei la domanda scandendo meglio le parole.
La signorina Fairfax?
Ah, intende la signorina Varens!
La sua futura scolara si chiama Varens.
Davvero!
Allora non è sua figlia?
No, io non ho figli.
Avrei voluto continuare il colloquio per scoprire in quali termini di parentela era con la signorina Varens, ma ricordai che non era educato far troppe domande; inoltre ero sicura che prima o poi l’avrei saputo.
Sono contenta, continuò, sedendosi di fronte a me, e prendendo il gatto sulle ginocchia, sono davvero felice che sia arrivata.
Sarà molto piacevole vivere qui in compagnia. Veramente è sempre piacevole, perché Thornfield è una bella residenza, forse un poco trascurata in questi ultimi anni, ma ancora un posto rispettabile. Eppure, nell’inverno, anche nei luoghi piú belli ci si sente terribilmente soli.
E qui è come se fossi sola: Leah, certo, è una brava ragazza, e John e sua moglie sono persone a modo, ma capisce che sono soltanto dei domestici, e non si può discorrere con loro su un piede di uguaglianza.
Bisogna tenerli a una certa distanza, se non si vuole perdere l’autorità. L’inverno scorso , non è venuta anima viva da novembre a febbraio, eccetto il macellaio e il postino. Mi ero davvero immalinconita alquanto a ritrovarmi qui tutte le sere da sola. Qualche volta chiedevo a Leah che mi leggesse qualcosa, ma credo che alla povera ragazza quel compito non piacesse. Le pareva una costrizione. In primavera e in estate va meglio. Il sole e le giornate lunghe fanno una bella differenza; e poi al principio di quest’autunno sono arrivate la piccola Adèle Varens e la sua bambinaia. Una bambina porta immediatamente la vita in una casa; e ora poi che è qui anche lei, la piccola sarà contentissima. Il mio cuore fu commosso dalle parole della degna signora; avvicinai la sedia alla sua, e le manifestai il mio augurio sincero che la mia compagnia non la deludesse.
Ma non la terrò alzata dell’altro questa sera, disse. È già suonata la mezzanotte e lei ha viaggiato tutto il giorno; deve essere stanca. Se i piedi le si sono riscaldati, le mostrerò la sua camera. Ho fatto preparare per lei quella accanto alla mia. È piccola, ma credo che le piacerà piú di quelle piú grandi, sul davanti.
Certo, la mobilia lí è piú bella, ma sono cosí tristi e solitarie, che non ci dormo mai. La ringraziai per la scelta assennata, e siccome mi sentivo davvero stanca per il lungo viaggio, manifestai il desiderio di ritirarmi. Prese la candela, e io la seguii fuori della stanza. Andò prima a controllare se la porta d’ingresso era chiusa, e tolta la chiave dalla serratura mi accompagnò di sopra.
I gradini e la balaustra erano di quercia; le finestre della scalinata alte e ingraticciate; sia questa che il corridoio su cui s’affacciavano le porte delle camere, avevano l’aria di appartenere piú a una chiesa che a una casa.
Una fredda aria sepolcrale incombeva su ambedue, suscitando pensieri inquietanti dettati dalla solitudine.
Fui contenta quando finalmente entrai in camera mia, che scoprii essere di piccole dimensioni e ammobiliata in un semplice stile moderno.
Ricevuta la buona notte dalla signora Fairfax chiusi la porta e mi guardai intorno: l’aspetto accogliente della mia cameretta addolcí in parte l’impressione spaventosa fattami dall’immenso atrio, dalle scale buie e vaste, e dal corridoio lungo e freddo.
Ebbi la sensazione, dopo una giornata di fatica fisica e incertezza spirituale, di trovarmi finalmente in un rifugio sicuro.
Sentii il cuore gonfio di gratitudine, e mi inginocchiai accanto al letto e ringraziai chi di dovere, senza dimenticarmi, prima di alzarmi, d’implorare aiuto per il mio avvenire e per dimostrarmi degna della bontà offertami tanto generosamente in anticipo.
Quella notte nel mio letto non vi furono spine, nella mia stanza solitaria non penetrarono le paure. Stanca e contenta finii con l’addormentarmi profondamente. Quando mi svegliai era giorno fatto. Il sole penetrava fra le vivaci tende di cretonne turchino della finestra e illuminava le pareti tappezzate e il pavimento coperto da un tappeto. Che differenza rispetto alle tavole nude e all’intonaco chiazzato di Lowood! Il mio animo se ne rallegrò. Gli aspetti esteriori producono grande effetto sui giovani. Pensai che era cominciata per me un’era migliore, un’epoca che, pur contando le sue spine, mi avrebbe offerto anche dei fiori. Mi sentivo i sensi eccitati dal cambiamento di ambiente, da quel campo nuovo offerto alle mie speranze. Non posso dire con precisione che cosa s’aspettassero, certo qualcosa di piacevole, forse non in un giorno preciso, ma in un tempo indeterminato. Mi alzai e mi vestii con cura.
Costretta a esser semplice, poiché avevo solo vestiti di una semplicità estrema, per natura mi preoccupavo di essere in ordine.
Non era nelle mie abitudini disdegnare le apparenze, né trascurare l’impressione che facevo sugli altri: al contrario, cercavo sempre di figurare il meglio possibile, e di piacere tanto quanto la mia scarsa bellezza me lo permetteva.
Qualche volta rimpiangevo di non essere piú graziosa, qualche volta desideravo di avere le guance rosate, un naso diritto, e una bocca color ciliegia. Desideravo di essere alta, regale e di possedere una bella figura. Mi sembrava una disgrazia essere cosí piccola e scialba, e avere tratti cosí irregolari e marcati. Perché queste aspirazioni e questi rimpianti? Sarebbe difficile dirlo, non me lo spiegavo neppure io; però un motivo c’era, e uno logico e naturale.
Quando mi fui spazzolata i capelli, infilata il vestito nero che pur facendomi assomigliare a una quacchera, aveva almeno il merito di donarmi dell’eleganza e aggiustata il colletto bianco, pensai di essere abbastanza degna di comparire dinanzi alla signora Fairfax, e che non sarei stata ricevuta con antipatia dalla mia nuova allieva.
Aprii la finestra della mia camera, mi assicurai di aver lasciato tutto in ordine sul tavolo da toeletta, e poi mi avventurai fuori. Traversai il lungo corridoio coperto da una passatoia, e discesi i gradini di quercia scivolosi; raggiunsi l’atrio e lí mi fermai un istante. Guardai i quadri appesi alle pareti , il lampadario di bronzo che pendeva dal soffitto, una grossa pendola dalla cassa di quercia scolpita a disegni curiosi.
Tutto mi pareva maestoso e imponente, poiché ero poco assuefatta alla grandiosità. La porta, in parte a vetri, era socchiusa. Indugiai sulla soglia. Era una bella giornata di autunno, e il sole mattutino brillava serenamente sui boschetti ingialliti e sui campi ancora verdi. Avanzai sul tappeto erboso e sollevai lo sguardo per osservare la facciata.
Aveva tre piani, se non di proporzioni enormi, abbastanza alti; sembrava piú il maniero di un signorotto che la residenza di un nobile, e i merli che orlavano la sommità gli davano un aspetto pittoresco.
La facciata grigia contrastava di netto con i nidi di corvo tra gli alberi sullo sfondo, i cui gracchianti abitatori si alzarono in volo in quell’istante.
Volavano sui terreni intorno per posarsi su un prato, dal quale erano separati da uno steccato infossato, e dove una fila di possenti alberi spinosi alti, contorti e grandi come querce, spiegavano finalmente l’etimologia del nome della magione.
In lontananza sorgevano le colline, meno alte e scoscese di quelle che circondavano Lowood, e meno simili a barriere che escludono dal mondo dei viventi; ma la loro calma e solitudine bastava a isolare Thornfield, piú di quanto mi aspettassi nei pressi di una città cosí movimentata come Millcote.
Sul fianco di una di quelle colline era disseminato un villaggio, i cui tetti erano seminascosti dagli alberi. La chiesa del distretto era piú vicina a Thornfield, e il campanile antico spuntava al di sopra di un’altura fra la casa e il cancello.
Stavo ancora godendo del calmo paesaggio e dell’aria fresca, e ascoltavo con piacere il gracchiare dei corvi, osservando la facciata alta e grigia del castello e stavo giusto riflettendo che quella casa era ben grande per una donnina piccola come la signora Fairfax, allorché costei apparí sulla porta.
Come?
È già uscita?
disse.
Vedo che è mattiniera –.
Le andai incontro e ricevetti un bacio affabile e una stretta di mano.
Le piace Thornfield?
mi chiese.
Le dissi che mi piaceva moltissimo. Sí, disse, è un bel posto.
Ma temo che andrà in rovina, se il signor Rochester non si deciderà a venirci ad abitare in permanenza, o almeno a visitarlo piú di frequente.
Le grandi case e le belle terre hanno bisogno della presenza del proprietario. Il signor Rochester!
esclamai.
Chi è?
Il padrone di Thornfield, rispose calma la signora. Non sa che si chiama Rochester?
Naturalmente non lo sapevo.
Non ne avevo mai sentito parlare: ma la vecchia signora sembrava che considerasse la sua esistenza come un fatto universalmente conosciuto, e che tutti dovevano sapere per natura.
Credevo, continuai, che Thornfield appartenesse a lei.
A me?
Dio la benedica figliola: che idea!
A me!
Io sono soltanto colei che governa la casa… la direttrice.
A dir la verità sono imparentata alla lontana con i Rochester per parte di madre, o almeno lo era mio marito.
Egli era pastore di Hay quel piccolo villaggio che si vede sulla collina e quella chiesa vicino al cancello era la sua.
La madre dell’attuale Rochester era una Fairfax, e seconda cugina di mio marito.
Ma io non faccio conto di questa parentela; difatti per me non è nulla. Mi considero solo come una persona che governa la casa. Il padrone è sempre educato con me, e non mi aspetto nulla di piú.
E la bambina… l’allieva? È la pupilla del signor Rochester, che mi ha incaricata di trovarle un’istitutrice. Vuole allevarla qui nel ***shire, immagino.
Ecco che arriva con la bonne, come chiama la sua bambinaia –.
Il mistero era spiegato: quella piccola vedova affabile e gentile non era una gran dama, ma anch’essa una dipendente.
Non sentii per questo meno affetto per lei; anzi mi piacque ancor piú. La parità fra me e lei era reale, e non il risultato di una qualche condiscendenza da parte sua. Tanto meglio, poiché mi sarei sentita piú libera nella mia posizione.
Mentre stavo riflettendo su questa scoperta, una bambina, seguita dalla sua custode, arrivò di corsa sul prato.
Osservai la mia allieva, che sulle prime pareva non avermi notato.
Era una bimba di sette o otto anni al massimo, di struttura delicata, con un visetto pallido, e una massa di riccioli che le cadeva sulle spalle.
Buongiorno, signorina Adèle, disse la signora Fairfax.
Vieni a parlare con la signorina che ti farà diventare una donna brava e istruita –.
La bambina si accostò.
C’est là ma gouvernante?
disse, indicandomi e rivolgendosi alla bambinaia, che rispose: Mais oui, certainement.
Sono straniere?
chiesi, meravigliata di sentir parlar francese.
La bambinaia è una straniera, e Adèle è nata sul continente, e credo che ne sia partita solo sei mesi fa. Appena arrivò qui, non sapeva una parola d’inglese; ma ora comincia a cavarsela, ma io non la comprendo perché mescola inglese con francese.
Ma son certa che lei comprenderà benissimo.
Fortunatamente avevo il vantaggio d’aver imparato quella lingua da una francese, e siccome non avevo mai perduto l’occasione, tutte le volte che avevo potuto, di conversare con Madame Pierrot, e inoltre negli ultimi sette anni avevo imparato un brano in francese a memoria tutti i giorni, sforzandomi di imitare il piú possibile l’accento e la pronuncia della mia insegnante, avevo acquistato una certa prontezza e correttezza nel parlare, che probabilmente mi sarebbe stata utile con la signorina Adèle.
Informata che ero la sua istitutrice, venne a stringermi la mano. Mentre rientravamo per la colazione, le rivolsi qualche frase nella sua lingua.
Dapprima rispose brevemente; ma quando fummo sedute a tavola, dopo avermi esaminata per alcuni minuti coi suoi grandi occhi nocciola, improvvisamente le si sciolse la parlantina.
Ah! esclamò in francese, lei parla la mia lingua bene come il signor Rochester. Potrò parlare con lei come con lui e come con Sophie. Sarà contenta perché qui nessuno la capisce, visto che la signora Fairfax parla solo inglese.
Sophie è la mia bambinaia; è venuta con me sul mare in un gran bastimento che aveva un camino che fumava, quanto fumava… Io ho avuto il mal di mare e anche Sophie, e anche il signor Rochester.
Il signor Rochester si era sdraiato sul divano di una bella stanza che chiamavano salon, e io e Sophie avevamo dei lettini da un’altra parte.
Per poco non cadevo dal mio; pareva uno scaffale.
E, signorina… come si chiama?
Eyre… Jane Eyre.
Aire?
Bah!
Non riesco a dirlo.
Bene, il nostro bastimento si è fermato di mattina, prima che facesse giorno, in una grande città: una città brutta, con le case tutte scure e affumicate; tutta diversa dalla cittadina pulita e graziosa da cui vengo io.
E il signor Rochester mi ha portato in braccio su una passerella, e Sophie dietro, e poi siamo saliti tutti su una carrozza che ci ha portato in una casa bella e grande, piú bella e piú grande di questa, che si chiama albergo. Ci siamo restati quasi una settimana, e Sophie aveva l’abitudine di portarmi tutti i giorni a passeggio in un posto verde pieno di alberi, che si chiama parco.
Lí c’erano altri bambini, e uno stagno con dei begli uccellini, a cui portavo da mangiare le briciole di pane. Capisce quando parla cosí in fretta? chiese la signora Fairfax. Capivo benissimo perché ero abituata alla parlantina sciolta di Madame Pierrot. Vorrei che le facesse qualche domanda sui genitori, continuò la buona signora.
Chissà se li ricorda.
Adèle, le domandai, con chi vivevi quando eri in quella graziosa cittadina pulita di cui hai parlato?
Tanto tempo fa stavo con la mamma; ora però è andata dalla Santa Vergine.
La mamma mi insegnava a ballare e a cantare e a recitare versi.
Venivano a far visita alla mamma tanti signori e signore distinte, e io di solito ballavo davanti a loro, o cantavo seduta sulle loro ginocchia.
Mi piaceva molto. Vuole che adesso le canti una canzone?
Siccome aveva finito la colazione, le permisi di sfoggiare le sue capacità.
Scivolò dalla sedia e venne a sedersi sulle mie ginocchia, Poi, incrociate le manine con aria seria, agitò i riccioli, volse gli occhi al cielo, e cominciò a cantare un pezzo d’opera.
Era il lamento di una dama abbandonata, che, dopo aver deplorato la perfidia del suo innamorato, si rifugiava nel suo orgoglio, e chiedeva alla cameriera di ornarla dei gioielli piú sfarzosi e dei vestiti piú belli, decisa a incontrare il fedifrago quella sera stessa al ballo per dimostrargli con la sua condotta spensierata quanto poco l’aveva toccata il tradimento di lui.
Il soggetto era mal scelto per una bambina; ma capii che la stranezza stava nel sentire delle labbra infantili pronunciare parole d’amore e gelosia; era di pessimo gusto, almeno cosí pensai.
Adèle cantò la canzonetta con abbastanza intonazione e con la naïveté della sua età.
Quando ebbe finito, saltò giú dalle mie ginocchia e disse: Ora, mademoiselle, le reciterò una poesia.
Si mise in posa, e cominciò dal titolo: La Ligue des Rats; fable de la Fontaine –.
Poi declamò il brano mettendo attenzione alla punteggiatura e all’intonazione, con inflessioni e giustezza di gesti assai rari per una ragazzina della sua età, a dimostrazione che le erano stati insegnati con molta cura.
Te l’ha insegnata la mamma questa poesia?
le chiesi. Sí. E aveva l’abitudine di dire cosí: Qu’avez-vous donc? lui dit un de ces rats; parlez!
Mi faceva alzare la mano cosí, per ricordarmi di alzare la voce facendo la domanda.
Ora vuole che balli? No, può bastare cosí.
Ma dopo che la tua mamma è andata con la Santa Vergine, come dici, con chi sei stata?
Con Madame Frédéric e suo marito. Si è presa cura di me, ma non è mia parente. Credo che fosse povera, perché non aveva una bella casa come quella della mamma.
Sono stata molto tempo con lei.
Quando il signor Rochester mi ha chiesto se mi sarebbe piaciuto venire a stare in Inghilterra con lui, io ho detto di sí, perché conoscevo il signor Rochester prima di conoscere la signora Frédéric, ed era sempre stato buono con me; mi regalava bei vestiti e giocattoli.
Però non ha mantenuto la parola, vede? Mi ha portato in Inghilterra, ma ora è ripartito e io non lo vedo mai. Dopo la colazione, mi ritirai con Adèle nella biblioteca, che, per ordine del signor Rochester, doveva servire da aula di studio.
La maggior parte dei libri erano chiusi dentro le vetrine; ma c’era una libreria aperta che conteneva tutto il necessario all’istruzione elementare, e alcuni volumi di letteratura semplificata, poesia, biografie, libri di viaggi, alcuni romanzi e via dicendo.
Suppongo che il tutore della bambina avesse pensato che quei libri potessero bastare alle esigenze di un’istitutrice, e per il momento infatti mi erano piú che sufficienti.
Paragonati alle scarse letture che ero riuscita a racimolare a Lowood, questi mi offrivano un’abbondante messe di sapere. In biblioteca c’erano anche un piccolo pianoforte verticale nuovo e dalla buona voce, un cavalletto per dipingere e due mappamondi. Trovai la mia allieva abbastanza docile, sebbene avesse poca disposizione ad applicarsi. Non era abituata a occupazioni regolari di quel genere, e capii che sarebbe stato poco saggio esigere troppo all’inizio.
Cosí, dopo averle parlato a lungo e averla fatta lavorare un poco, visto che si avvicinava mezzogiorno, le permisi di ritornare dalla bambinaia.
Decisi, per parte mia, di mettermi, da lí fino all’ora di pranzo, a disegnare qualche schizzo da farle usare come modello.
Mentre andavo di sopra a prendere album e matite, la signora Fairfax mi chiamò: Le vostre ore d’insegnamento della mattina sono finite, immagino, disse.
La stanza in cui si trovava aveva la porta a due battenti spalancata. Entrai.
Era un locale grande e lussuoso con seggiole e cortine color porpora, un tappeto turco, le pareti rivestite di noce, un’ampia finestra con i vetri inclinati, e un soffitto alto, scolpito artisticamente.
La signora Fairfax spolverava dei vasi di spato rosso posati sulla credenza.
Che bella stanza!
esclamai, guardandomi in giro Non ne ho mai vista una simile.
Sí, questa è la sala da pranzo.
Ho aperto la finestra per lasciare entrare un poco di aria e di sole, perché tutto sente di umido nei locali che si frequentano di rado.
Il salotto laggiú sa di cantina. Mi indicò un grande arco di fronte alla finestra, come questa addobbato da una tenda color porpora che in quel momento era tirata.
Vi entrai salendo due larghi gradini, e girando gli occhi all’intorno mi parve di trovarmi in un luogo fiabesco, tanto splendida era la scena che si offrí alla mia vista. Eppure non era che un salotto molto bello, con un boudoir annesso, l’uno e l’altro adorni di tappeti bianchi, sui quali sembravano posarsi delle ghirlande di fiori sfavillanti.
Tutti e due sfoggiavano un soffitto a modanature candide con foglie di vite e grappoli d’uva bianca, che mettevano in risalto per contrasto le poltrone e i divani rossi, mentre sul candido marmo della mensola del camino sfolgoravano i cristalli di Boemia color rubino.
Tra le finestre, dei grandi specchi raddoppiavano tutta quella mescolanza di neve e fuoco. In che ordine tiene queste stanze, signora Fairfax!
dissi.
Niente polvere, né teli sui mobili; se non fosse per l’aria gelida, si direbbe che siano sempre abitate.
Sa, signorina Eyre, benché il signor Rochester venga qui raramente, le sue visite sono sempre improvvise e inaspettate, e siccome ho notato che gli dà fastidio trovare la mobilia coperta o assistere, al suo arrivo, al trambusto per la pulizia, penso sia meglio conservare le stanze in ordine.
Il signor Rochester è un tipo preciso e pedante? Non proprio.
Ma ha gusti e abitudini signorili, e vuole che la sua casa sia tenuta di conseguenza.
E lei gli è affezionata?
In generale è benvoluto?
Oh, sí: la sua famiglia è sempre stata rispettata qui.
Quasi tutta la terra dei dintorni, a perdita d’occhio, appartiene ai Rochester da tempo immemorabile.
Ma, terre a parte, lei lo apprezza? Lo stima come persona?
Non ho nessuna ragione per pensarla in modo diverso, e credo che dai suoi fittavoli sia considerato un padrone giusto e generoso, anche se non ha mai vissuto molto fra loro.
Ma ha delle particolarità?
Insomma, che carattere ha?
Oh!
il suo carattere è ineccepibile, immagino. Forse un po’ bizzarro. Ha viaggiato molto e ha visto un bel po’ di mondo. Credo che sia intelligente, ma non ho mai parlato molto con lui. In che senso è bizzarro?
Non so… non è facile spiegarlo… Nulla di stravagante, ma lo si capisce quando gli si parla.
Non si è mai sicuri se dice per scherzo o sul serio, se è compiaciuto o no. Insomma non so capirlo; ma questo non importa, perché è un ottimo padrone. Questo fu tutto ciò che riuscii a sapere dalla signora Fairfax riguardo al suo e mio principale. Certe persone non riescono a descrivere un carattere, o a cogliere le qualità salienti sia di persone che di cose.
La buona signora evidentemente apparteneva a questa categoria. Le mie domande la imbarazzavano, senza esserle d’aiuto alcuno. Per lei il signor Rochester era il signor Rochester; un signore e un proprietario terriero; e nulla piú.
Non cercava di spingersi oltre, e certo si meravigliava del mio desiderio di avere delle notizie piú precise riguardo la personalità del padrone di casa.
Quando uscimmo dalla sala da pranzo, la signora si offrí di mostrarmi il resto della casa. La seguii di sopra e di sotto, piena di meraviglia; perché dappertutto c’erano cose belle e regnava l’ordine.
Le grandi camere della facciata mi parvero particolarmente imponenti, e alcune stanze del terzo piano, sebbene buie e basse, erano interessanti per la loro antichità.
La mobilia una volta adatta ai locali dei piani inferiori, col cambiar della moda era stata di volta in volta confinata lassú: la poca luce che penetrava dalle finestre strette illuminava letti vecchi di cent’anni.
I cassettoni di quercia e di noce assomigliavano, con le loro curiose sculture di foglie di palma e di teste di cherubini, all’arca dell’alleanza degli ebrei; e sulle imbottiture di sgabelli ancor piú antichi si intravvedevano tracce di ricami sbiaditi, eseguiti da dita che già da due generazioni erano ridotte in polvere.
Queste reliquie davano al terzo piano della dimora di Thornfield l’aspetto di una casa del passato, un sacrario di memorie.
Di giorno mi piaceva il silenzio, l’oscurità, la quiete di quelle stanze appartate, ma a nessun prezzo avrei voluto riposare una notte su uno di quei letti immensi, alcuni chiusi da sportelli di quercia, altri cinti di antichi arazzi finemente lavorati, raffiguranti fiori e uccelli strani, e esseri umani ancor piú bizzarri, che sotto i pallidi raggi della luna dovevano di certo assumere un aspetto inquietante.
Ci dormono i domestici in queste stanze?
domandai. No. Loro occupano una fila di stanzette che danno sul retro. Qui non dorme nessuno.
Si potrebbe quasi dire che se a Thornfield ci fosse un fantasma, sarebbe questa la sua dimora.
Sono d’accordo. Ci sono degli spiriti, allora?
Non che io sappia, rispose la signora Fairfax, con un sorriso.
Nessuna tradizione su uno spirito?
Nessuna leggenda o storia di fantasmi?
Credo di no.
Eppure si dice che nei tempi antichi i Rochester siano stati una stirpe piú violenta che tranquilla.
Sarà forse questa la ragione per cui ora rimangono serenamente nelle loro tombe.
Sí. Dopo l’agitazione febbrile della vita dormono sodo, mormorai.
E ora dove va, signora Fairfax?
Sul tetto: vuol venire a vedere il panorama da lassú?
La seguii ancora, su per una scaletta stretta fino al solaio, e da lí per una scala a pioli e una botola fino sul tetto del castello.
Ero ormai allo stesso livello della colonia di corvi, e potevo scorgere i loro nidi.
Sporgendomi sui merli vidi le terre distendersi intorno come su una carta geografica: il prato brillante e vellutato che circondava il grigio basamento della casa, i campi vasti come un parco, cosparsi di ceppi antichi, il bosco tetro e ingiallito attraversato da un sentiero mezzo abbandonato, il cui muschio appariva piú verde delle foglie degli alberi, la chiesa accanto al cancello, la strada, le colline solitarie affondate nella calma di una solatia giornata autunnale.
L’orizzonte si perdeva nell’azzurro del cielo, screziato di un bianco perlaceo. Nessun particolare di quella scena era straordinario, ma l’insieme era attraente. Allorché ripassai per la botola, riuscivo appena a distinguere le assicelle della scala a pioli.
Il solaio pareva scuro come un sotterraneo, paragonato alla volta del cielo azzurro di un momento prima, e a quella scena luminosa fatta di arbusti, pascoli e colline verdeggianti che avevo osservato con delizia dall’alto del castello.
La signora Fairfax indugiò un momento per chiudere la botola. Io, camminando a tastoni per il granaio, trovai la porta e discesi la scaletta. M’inoltrai nel lungo corridoio del terzo piano a cui questa dava accesso, che separava le stanze di fronte da quelle sul retro. Questo corridoio stretto, basso, buio, aveva soltanto una piccola finestra all’estremità e assomigliava, con la sua doppia fila di porticine scure tutte chiuse, a quello del castello di Barbablú. Mentre l’attraversavo in silenzio mi colpí l’orecchio un suono, una risata, ch’ero ben lungi dall’aspettarmi.
Era una risata strana, solenne e cupa. Mi fermai. Il suono cessò, ma solo per un istante.
Ricominciò piú forte, e terminò con uno sghignazzo fragoroso che sembrò echeggiare in tutte le stanze vuote, sebbene quegli accenti venissero da una sola, che sarei stata in grado di identificare.
Signora Fairfax! chiamai.
Ormai l’avevo sentita scendere le scale.
Ha sentito quella gran risata?
Chi è? Molto probabilmente una domestica, rispose. Forse Grace Poole. L’ha udita? chiesi di nuovo.
Sí, benissimo; la sento spesso.
Cuce in una di quelle stanze.
Qualche volta si trova con Leah, e allora fanno chiasso insieme.
La risata si ripeté in tono basso e sillabico, e finí con un curioso mormorio.
Grace!
esclamò la signora Fairfax.
A dire il vero non mi aspettavo che rispondesse una persona di particolare grazia, perché era la risata piú tragica e innaturale che avessi mai udita; e sarei rimasta superstiziosamente impressionata se non fosse stato pomeriggio pieno, se qualche circostanza che richiamasse gli spiriti avesse accompagnato lo strano cachinno, e la scena e il momento avessero favorito la paura.
Invece i fatti dimostravano che era sciocco da parte mia anche solo provare sorpresa.
La porta vicina si aprí, e uscí una domestica, una donna fra i trenta e quarant’anni dal fisico tarchiato, con i capelli rossi e un viso duro e bruttino.
Non si poteva immaginare apparizione meno romantica e meno spettrale.
Troppo rumore, Grace! disse la signora Fairfax. Ricorda gli ordini!
Grace fece un inchino in silenzio e rientrò.
È una persona che teniamo per cucire e aiutare Leah, continuò la vedova.
Non è perfetta in tutto e per tutto, ma se la cava abbastanza bene. A proposito, come è andata con la sua nuova allieva, questa mattina?
La conversazione, cosí portata su Adèle, continuò finché non raggiungemmo il comodo e luminoso piano di sotto.
La bambina ci venne incontro nell’atrio, esclamando: Mesdames, vous êtes servies!
Poi aggiunse: J’ai bien faim, moi!
Trovammo il pranzo che ci aspettava nella stanza della signora Fairfax.
Capitolo dodicesimo La speranza di un’esistenza tranquilla, che sembrava promettermi il primo approccio a Thornfield Hall, non fu smentita dopo una conoscenza piú a fondo del luogo e dei suoi abitanti.
La signora Fairfax era quella che sembrava, ossia una donna molto dolce e affabile, di buona educazione e di intelligenza mediocre. La mia allieva era una bimba vivace, e a volte capricciosa perché era stata viziata. Ma siccome era affidata completamente alle mie cure, e nessuna interferenza inopportuna veniva a turbare i miei progetti per migliorarla, si corresse ben presto e divenne obbediente e docile. Non possedeva grandi capacità, né tratti rilevanti nel carattere, né una particolare profondità di sentimenti e di gusti, che la mettessero un centimetro al di sopra del livello infantile normale, ma neppure deficienze o difetti che la ponessero al di sotto. Fece dei progressi, concepí a mio riguardo un affetto vivace sebbene, forse, non molto profondo. D’altronde la sua semplicità, il suo allegro chiacchiericcio e i suoi sforzi per piacermi, mi ispirarono abbastanza affezione, tanto da essere ambedue soddisfatte.
Questa affermazione, par parenthèse, sarà considerata dalle persone che nutrono serie convinzioni sulla natura angelica dei bambini e sul dovere di chi è incaricato della loro educazione di provare per essi una devozione idolatra, un parlare con freddezza.
Ma non scrivo qui per lusingare l’egoismo dei genitori, ripetere ipocrisie o ingannare: racconto solo la verità.
Provavo una sollecitudine coscienziosa per il benessere e i progressi di Adèle, e un affetto tranquillo per la sua personcina; per la signora Fairfax nutrivo riconoscenza per la sua bontà, e piacere per la sua compagnia in cambio del rispetto che lei aveva per me e dell’equanimità della sua mente e del suo carattere.
Mi biasimi pure chi vuole quando saprà che, di tanto in tanto, andavo a fare da sola una passeggiata per la campagna, mi spingevo fino al cancello per guardare attraverso le sbarre verso la strada, oppure, mentre Adèle giocava con la bambinaia, e la signora Fairfax preparava le gelatine in dispensa, salivo i tre piani, sollevavo la botola del solaio e raggiunto il tetto spingevo lo sguardo sui campi fino all’orizzonte indistinto.
E desideravo poter vedere oltre quel limite, raggiungere il mondo animato, le città, i luoghi movimentati di cui avevo sentito parlare ma che non avevo mai visto; desideravo piú esperienza, maggiori rapporti con gli esseri umani e conoscenza di una maggiore varietà di persone rispetto a quanto mi era possibile dove mi trovavo. Apprezzavo quel che vi era di buono nella signora Fairfax e quel che di buono vi era in Adèle; ma pensavo che esistessero altri e piú interessanti tipi di bontà, e questi desideravo osservare.
Ci sarà, senza dubbio, chi mi biasimerà, chi mi dirà incontentabile.
Ma non c’era nulla da fare.
L’inquietudine era nella mia natura, e qualche volta mi agitava fino alla sofferenza.
Allora il mio unico sollievo era camminare su e giú per il corridoio del terzo piano, rifugiarmi nella sua solitudine, abbandonare il mio spirito alle splendide visioni che mi sovrastavano, lasciare che il mio cuore vibrasse di un’esaltazione che lo turbava sí, ma lo dilatava; e soprattutto aprire l’orecchio interiore a una voce infinita, una voce incessante creata dalla mia immaginazione, alimentata dalla vita, dal fuoco e dalle sensazioni a cui aspiravo, e che nella mia esistenza di allora non avevo.
Inutile dire all’essere umano di accontentarsi della tranquillità.
Quel che desidera è l’azione, e se non la trova, se la creerà. Milioni di persone sono condannate a un destino piú pacifico del mio, e milioni si ribellano contro la loro sorte.
Nessuno sa quanti ribelli, oltre quelli politici, popolano la terra. In genere si crede che le donne siano molto quiete. Le donne invece provano gli stessi sentimenti degli uomini.
Hanno bisogno di esercitare le loro facoltà, e di provare le loro capacità come i loro fratelli; soffrono come gli uomini i freni e l’inattività, e fa parte della mentalità ristretta dei loro compagni piú fortunati il dire che si devono limitare a cucinare e a far la calza, a suonare il piano e far ricami.
È stupido condannarle o schernirle, se cercano di fare di piú o imparare di piú di quello che è solito al loro sesso.
Quando mi trovavo cosí da sola, non era raro che sentissi la risata di Grace Poole.
Lo stesso fragoroso, basso e lento ah! ah!
che, quando l’avevo sentito la prima volta, mi aveva fatto rabbrividire. Sentivo anche i suoi brontolii strani, piú insoliti ancora delle sue risate. C’erano giorni che restava silenziosa; ma altri in cui non riuscivo a spiegarmi tutto il suo strepito. Qualche volta la vedevo: usciva dalla sua stanza con un catino o un piatto o un vassoio in mano per andare in cucina, e ritornava poco dopo, di solito con un boccale di birra scura. Le sue apparizioni agivano sempre come una sordina sulla curiosità suscitata dalle sue stramberie vocali. Rigida e severa di aspetto, non aveva nulla che destasse interesse. Feci qualche tentativo per attaccar bottone con lei, ma sembrava una persona di poche parole.
Di solito tagliava corto a ogni tentativo di discorso con risposte a monosillabi.
Gli altri membri della casa, come John e sua moglie Leah, la cameriera e Sophie, la bambinaia francese, erano brave persone; ma non possedevano alcuna qualità di spicco.
Con Sophie avevo l’abitudine di parlare francese, e a volte le chiedevo del suo paese natio; ma non aveva il dono della descrizione e della narrazione, e in genere dava delle risposte cosí confuse da scoraggiare le mie domande.
Passarono ottobre, novembre, dicembre.
Un pomeriggio di gennaio, poiché Adèle era raffreddata, la signora Fairfax mi pregò di darle vacanza, e siccome la bambina insisteva con un ardore che mi ricordò quanto mi erano gradite le vacanze fuori programma della mia infanzia, gliela accordai, convinta di far bene.
Era una giornata bella e calma, benché freddissima.
Mi ero stancata di stare tutta la mattina in biblioteca e visto che la signora Fairfax aveva appena finito di scrivere una lettera, mi offrii di portargliela a Hay io stessa.
I tre chilometri che ci separavano da Hay sarebbero stati una piacevole camminata per un pomeriggio invernale.
Adèle si era comodamente sistemata nella sua poltroncina accanto al fuoco nel salotto della signora Fairfax; le affidai per passare il tempo la sua bambola piú bella , e un libro di racconti come diversivo.
Ricambiai con un bacio il suo Revenez bientôt, ma bonne amie, ma chère mademoiselle Jeannette, e uscii. Il terreno era duro, l’aria immobile, la strada deserta. Appena partita, camminai in fretta per riscaldarmi, e poi rallentai il passo per godere dei piaceri che suscitavano in me l’ora e le circostanze e analizzarli. Quando passai sotto il campanile, le campane della chiesa suonarono le tre. Il fascino dell’ora stava nell’oscurità che si avvicinava, nel lento tramontare del sole pallido.
Mi trovavo a un chilometro e mezzo da Thornfield, su un sentiero che si riempiva di rose canine d’estate, di noci e more in autunno, e che ancora conservava alcuni tesori color del corallo nelle bacche del biancospino e della rosa canina, ma la cui maggior qualità d’inverno consisteva in una solitudine profonda ed estatica.
Se spirava un soffio d’aria, non si sentiva rumore, perché non c’erano agrifogli e sempreverdi a frusciare, e i nudi biancospini e i cespugli di nocciole erano immobili come i ciottoli bianchi sparsi sul sentiero. Da ogni parte si stendevano i campi, dove non c’era ora il bestiame a pascolare; e piccoli uccelli bruni, che volavano di tanto in tanto sulla siepe, parevano delle foglie rossicce che si erano dimenticate di cadere.
Questo sentiero per Hay era tutto in salita. Giunta a metà strada, mi misi a sedere su una scarpata al limitare di un campo. Mi strinsi il cappotto addosso e ficcai le mani nel manicotto, in modo da non sentire freddo, benché l’aria fosse tagliente, come dimostrava il velo di ghiaccio che copriva la ghiaia, su cui aveva traboccato un ruscelletto, ora gelato, dopo il provvisorio disgelo di qualche giorno prima. Dal punto in cui stavo si vedeva Thornfield, piú in basso. Il maniero grigio e merlato era la cosa che piú attirava l’attenzione nella valle sotto di me, e i suoi boschi con i nidi neri dei corvi risaltavano contro l’occidente. Mi fermai finché non vidi scomparire il sole fra gli alberi in un rosso di fiamma.
Allora mi girai verso oriente.
Dinanzi a me, sulla sommità della collina, sorgeva la luna; ancora pallida come una nuvoletta, ma ogni momento piú luminosa, sovrastava il villaggio di Hay che, seminascosto tra gli alberi, mandava verso il cielo il fumo bluastro dei suoi pochi camini.
Mi mancava ancora piú di un chilometro di strada, ma nel silenzio profondo si udiva distintamente il brusio della vita del paese.
Il mio orecchio sentiva anche uno scroscio di acque fluenti, che correvano in chissà quali gole. Ma intorno a Hay c’erano molte colline, solcate di certo da molti ruscelli. Nella calma della sera si distinguevano sia i rumori piú vicini che i mormorii piú remoti. Un rumore improvviso spezzò quei deliziosi sussurrii di acque, a un tempo cosí lontani e cosí nitidi.
Un vero martellamento, uno scalpiccio metallico che rompeva la dolce poesia dell’onda, proprio come, in un quadro, un solido blocco di roccia o una quercia dalle scabrose cavità che si ergono su un paesaggio interrompono la prospettiva aerea delle colline azzurre, dell’orizzonte assolato, delle nuvole vaghe ove tinta si fonde a tinta.
Era lo scalpitare di un cavallo sulla ghiaia.
Le svolte del sentiero ancora lo nascondevano, ma si avvicinava. Mi ero appena alzata dalla scarpata, ma poiché il viottolo era stretto, mi rimisi a sedere per lasciarlo passare.
Ero giovane allora e avevo la mente piena di storie fantastiche, fra cui il ricordo dei racconti dell’infanzia, che col sopraggiungere della gioventú avevano preso piú vigore e vivacità di prima.
Mentre il cavallo si avvicinava, e io aspettavo la sua apparizione in una nuvola di polvere, ricordai certi racconti di Bessie, in cui un demonio dell’Inghilterra del nord, che si chiamava Gytrash, sotto forma di cavallo, di mulo o di cane enorme percorreva le strade isolate, e a volte sorprendeva i viaggiatori ritardatari, come questo cavallo ora sorprendeva me.
Era vicinissimo, ma non si vedeva ancora; poi, oltre allo scalpitio, sentii un fruscio sotto la siepe e di sotto i rami di nocciolo comparve un grosso cane bianco e nero che si staccava netto contro il fondo degli alberi.
Era esattamente l’immagine del Gytrash di Bessie, un essere leonino dal pelo lungo e dalla testa mostruosa. Tuttavia mi passò accanto tranquillamente, senza fermarsi a guardarmi in viso con l’occhio malefico che mi aspettavo. Dietro veniva il cavallo, un alto destriero con in groppa un cavaliere.
L’uomo, un essere umano, ruppe immediatamente l’incantesimo.
Gytrash non era mai cavalcato da nessuno, era sempre da solo, e gli spiriti, per quel che sapevo, se potevano impossessarsi dei corpi delle bestie, non erano in grado di dissimularsi in forma umana.
Non si trattava di Gytrash, ma di un semplice viaggiatore che seguiva la scorciatoia per recarsi a Millcote. Passò e andò oltre.
Avevo fatti pochi passi allorché il rumore di una caduta e l’esclamazione: Come accidenti farò ora?
attirarono la mia attenzione.
L’uomo e il cavallo erano caduti, dopo aver slittato sul ghiaccio che ricopriva la ghiaia.
Il cane ritornò indietro a grandi balzi e, scorgendo il padrone in imbarazzo e udendo il nitrito del cavallo, si mise ad abbaiare facendo riecheggiare le colline dei suoi latrati amplificati dal rimbombo.
Fiutò tutto intorno il gruppo a terra, e poi corse da me. Non poteva fare altro, poiché ero il solo aiuto a portata di mano. Io obbedii e mi avvicinai al viaggiatore che intanto cercava di liberarsi dalla sella.
I suoi gesti erano cosí vigorosi che pensai non si fosse fatto male, ma in ogni modo gli chiesi: Si è ferito, signore?
Mi sembrò che pronunciasse un’imprecazione, ma non ne sono certa. In ogni caso, qualunque cosa dicesse, gli impediva di rispondermi direttamente. Posso fare qualche cosa?
chiesi nuovamente.
Si metta da parte, disse, issandosi prima in ginocchio e poi in piedi. Obbedii; quindi il cavallo cominciò a sollevarsi scalciando e strepitando, accompagnato dall’abbaiare del cane che mi fece arretrare di qualche metro.
Ma non volli allontanarmi finché non vidi come andava a finire; andò bene poiché il cavallo si rimise sulle zampe e il cane fu zittito con un: Basta, Pilot!
Il viaggiatore, ormai in piedi, si tastò il piede e la gamba, per accertarsi che non fossero rotti. Di certo gli dolevano, perché si avvicinò alla scarpata da cui io mi ero alzata, e si mise a sedere. Ero in vena di essere utile, o almeno servizievole, e quindi mi accostai di nuovo a lui.
Se si è fatto male e ha bisogno di aiuto, signore, posso andare a chiamare qualcuno a Thornfield o a Hay.
Grazie, le ossa non sono rotte… è solo una storta –. E di nuovo si drizzò e si appoggiò al piede, ma lo sforzo gli strappò un ahi! involontario.
C’era ancora un poco di luce, e la luna diventava piú brillante, permettendomi di osservarlo: era avvolto in un gran mantello con colletto di pelliccia e fibbie di metallo.
Benché non ne scorgessi i particolari, notai ch’era di statura media e largo di torace.
Aveva la carnagione scura, i tratti del viso severi e le ciglia folte, mentre gli occhi e le sopracciglia aggrottate avevano in quel momento un’espressione irata.
Aveva oltrepassato la gioventú, ma non aveva ancora raggiunta l’età matura; doveva avere forse trentacinque anni. Non provavo paura di lui, ma ero un po’ intimidita.
Se fosse stato un giovane di bell’aspetto e dall’aria eroica, non avrei osato rimanergli davanti in quel modo, fargli domande a suo dispetto, e offrirgli dei servigi non richiesti.
In tutta la mia vita non avevo mai parlato con un bel giovane e ne avevo visti pochissimi.
In teoria sentivo rispetto e riverenza per la bellezza, l’eleganza, la galanteria, il fascino: ma se avessi incontrate queste qualità incarnate sotto forma maschile, le avrei fuggite come si fugge il fuoco o la folgore, perché sentivo istintivamente che nulla c’era in me che risvegliasse la simpatia.
Se pure lo sconosciuto avesse sorriso, e si fosse mostrato ben disposto mentre gli parlavo, se avesse rifiutato le mie offerte di aiuto con disinvoltura e gratitudine, avrei continuato la mia strada, senza sentire nessuna inclinazione di insistere; invece la sua rudezza e la sua faccia accigliata mi posero a mio agio.
Non mi mossi quando mi fece cenno di andare, e gli dissi: Non penso di lasciarla, signore, a un’ora cosí tarda, su un sentiero isolato, finché non vedo se è in grado di rimontare a cavallo.
Questa volta mi guardò mentre parlavo, perché fino allora non aveva neppure voltato gli occhi nella mia direzione. E io penso che lei dovrebbe essere a casa, a quest’ora, egli disse, se abita nei paraggi. Da dove viene? Da qui sotto; e non ho paura di star fuori, quando c’è la luna. Se ha bisogno di qualche cosa, farò una corsa fino a Hay con piacere; devo già andarci per impostare una lettera.
Abita qui sotto… vuol dire quella casa coi merli, e indicò Thornfield Hall su cui la luna diffondeva un bagliore bianco, facendola stagliare netta e pallida in mezzo ai boschi, che in contrasto al cielo di ponente, ora sembravano un’unica massa d’ombra.
Sí, signore.
Di chi è quella casa?
Del signor Rochester.
Lo conosce, il signor Rochester?
No, non l’ho mai visto.
Non ci abita allora?
No.
Può dirmi dov’è?
No, non lo so.
Ma lei non è certo una domestica.
Lei è… si interruppe e passò in rassegna il mio abbigliamento che, come al solito, era semplicissimo: un mantello di panno nero e un cappello di pelliccia scura, neppure degni di una cameriera.
Parve incapace di determinare la mia condizione.
L’aiutai.
Sono l’istitutrice. Ah, l’istitutrice! ripeté.
Che il diavolo mi porti, se me ne ricordavo!
L’istitutrice!
e di nuovo scrutò i miei vestiti. Due minuti dopo si alzò dalla scarpata. Fece una smorfia di dolore quando cercò di camminare.
Non posso incaricarla di andare a cercare aiuto, disse, ma può aiutarmi lei, se vuol essere cosí gentile.
Sí, signore. Non ha un ombrello che possa usare come bastone? No.
Cerchi di afferrare la briglia del cavallo e di portarmelo qui.
Ha paura?
Da sola avrei avuto paura di toccare un cavallo, ma siccome mi veniva ordinato, fui pronta a obbedire.
Appoggiai il manicotto sulla scarpata, e mi avvicinai a quel bestione. Cercai di afferrare la briglia, ma, focoso com’era, non mi permetteva di avvicinarmi. Tentai e ritentai, ma invano. Avevo una paura terribile che mi desse un calcio con le zampe davanti. Il viaggiatore rimase a guardare per un po’, in attesa, e alla fine si mise a ridere.
Vedo, disse, che la montagna non verrà giammai a Maometto, cosí tutto quel che si può fare è aiutare Maometto ad andare alla montagna.
La prego di venir qui –. Mi avvicinai.
Mi scusi, continuò, ma la necessità mi costringe a servirmi di lei –.
Si appoggiò pesantemente sulla mia spalla con una mano, e puntellandosi a quel modo, andò zoppicando fino al cavallo.
Afferrata la briglia, calmò immediatamente l’animale e saltò in sella con una smorfia di dolore, perché lo sforzo dava degli strappi alla storta.
Ora, disse mordendosi le labbra per reprimere un grido, mi dia il mio scudiscio; è là, sotto la siepe.
Cercai e lo trovai. Grazie.
E adesso si sbrighi a portar la lettera a Hay, e a far ritorno il piú presto possibile.
A un colpo di speroni il cavallo prima si impennò, poi si slanciò in avanti.
Il cane lo seguí a ruota e tutti e tre scomparvero. Come erica che, nella landa, il vento selvaggio trascina. Io raccolsi il manicotto e proseguii. L’incidente era chiuso per me. In un certo senso era un episodio senza importanza, senza romanticismo, privo d’interesse; eppure aveva mutato faccia a un’ora della mia vita monotona. C’era stato bisogno del mio aiuto, e io l’avevo dato.
Ero contenta di aver fatto qualche cosa, e sebbene si trattasse di un atto comune e passeggero, era qualche cosa di pratico che mi scoteva dalla mia esistenza passiva. Quel viso nuovo, inoltre, era come un quadro nuovo che arricchiva la galleria della memoria, e diverso da tutti gli altri che vi stavano appesi: intanto perché era un viso maschile, poi perché era sconosciuto, forte, severo. L’avevo ancora dinanzi agli occhi quando entrai a Hay e impostai la lettera, e lo rivedevo mentre scendevo rapidamente la collina per tornare a casa.
Arrivata alla scarpata mi fermai un attimo e rimasi in ascolto, con l’idea di sentire ancora risuonare sulla ghiaia gli zoccoli di un cavallo, e di veder di nuovo apparire il cavaliere col mantello accompagnato da un cane Terranova simile a un Gytrash.
Ma non avevo davanti che la siepe e un salice capitozzato, che rizzava i suoi rami immobili e diritti verso la luna; si udiva solo il flebile soffio del vento che agitava gli alberi intorno a Thornfield, a piú di un chilometro di distanza.
Quando abbassai gli occhi in direzione di quel sussurro, verso la facciata del palazzo, notai l’accendersi di una luce a una finestra; mi ricordai ch’era tardi e affrettai il passo.
Non provavo piacere nel tornare a Thornfield. Varcare la sua soglia significava ripiombare nell’inattività.
Attraversare il vestibolo silenzioso, salire la scalinata buia, raggiungere la mia stanzetta solitaria, e poi trovarmi in compagnia della quieta signora Fairfax e trascorrere con lei e con lei soltanto tutta quella lunga serata d’inverno, voleva dire sciupare tutto quel poco d’emozione che la passeggiata aveva risvegliato.
Significava imporre ancora alle mie facoltà i ceppi invisibili di un’esistenza uniforme e senza scosse; di una vita di cui ormai non apprezzavo neppure la sicurezza e la comodità.
Sarebbe stato un bene per me in quel momento esser gettata in una vita incerta e tempestosa e imparare, attraverso esperienze dure e amare, ad aspirare alla calma di cui ora mi lagnavo.
Sí, proprio come a un uomo stanco di sedere in una poltrona troppo comoda, accade di desiderare di fare una lunga camminata. Mi fermai al cancello; mi trattenni sul prato. Camminai su e giú sul selciato. Le imposte della porta a vetri erano chiuse: non potevo vedere all’interno, ma mentalmente passavo dalla casa oscura, che mi pareva un antro pieno di celle senza luce, alla distesa di cielo sopra di me, un mare azzurro senza nuvole; la luna lo percorreva nel suo solenne viaggio, e dalla sommità della collina da cui era spuntata, saliva sempre piú verso lo zenit. Notte oscura, dalla profondità incommensurabile e dalla distanza infinita. Alla vista delle stelle tremolanti che seguivano il suo corso, mi tremava il cuore e il sangue mi s’infiammava. Ma le piccole cose ci richiamano sulla terra: nel vestibolo la pendola suonò l’ora. Distolsi gli occhi dalla luna e dalle stelle, aprii la porta ed entrai. L’oscurità dell’atrio non era rotta soltanto dal suo lampadario di bronzo. Un tiepido bagliore illuminava sia questo che gli ultimi gradini della scala di quercia.
Il riflesso rossastro giungeva dalla sala da pranzo, la cui porta aperta mostrava sul braciere un gran fuoco che faceva brillare il pavimento di marmo e le rifiniture in cuoio, e risplendere le stoffe scarlatte e la mobilia lucente.
Colsi un allegro chiacchiericcio, fra cui distinsi la voce di Adèle, e subito la porta si chiuse. Salii rapidamente nella stanza della signora Fairfax. Anche lí ardeva il fuoco, ma non c’era candela e neppure l’anziana signora.
Al suo posto, da solo, accucciato sui tappeto a fissare il fuoco con aria assorta, trovai un grosso cane bianco e nero, dal pelo lungo, identico al Gytrash del sentiero.
Gli somigliava tanto che mi avvicinai e lo chiamai Pilot; la bestia si alzò, e mi venne ad annusare. L’accarezzai, e lui scodinzolò tutto contento. Eppure aveva un’aria troppo soprannaturale, di un essere comparso chissà come, perché potessi rimanere da sola con lui. Suonai il campanello per chiedere una candela, e per informarmi di questo visitatore.
Entrò Leah.
Che cosa ci fa qui questo cane?
È venuto col padrone.
Con chi?
Col padrone, il signor Rochester.
È appena arrivato. Davvero?
E la signora Fairfax è con lui? Sí, e la signorina Adèle.
Sono nella sala da pranzo, e John è andato a chiamare un medico, perché il padrone ha avuto un incidente.
Il cavallo è caduto e lui si è distorto una caviglia.
Il cavallo è caduto sul sentiero di Hay? Sí, scendendo; è scivolato sul ghiaccio.
Ah!
Leah, per favore, mi porti una candela.
Tornò per portarmela, seguita dalla signora Fairfax, che ripeté le notizie e aggiunse che il signor Carter, il medico, era arrivato e stava visitando il signor Rochester.
Poi uscí per dare gli ordini per il tè e io salii in camera mia a svestirmi.
Capitolo tredicesimo Il medico ordinò al signor Rochester di riposare; cosí quella sera andò a letto presto, e si alzò tardi la mattina dopo.
Quando scese, dovette pensare agli affari. Erano arrivati l’amministratore e i fattori, che l’aspettavano per parlargli. Io e Adèle venimmo sloggiate dalla biblioteca, perché quel giorno doveva servire come parlatorio per ricevere le visite. Fu acceso il fuoco in una stanza di sopra, vi portai i nostri libri e l’apparecchiai come studio. Durante la mattina ebbi modo di notare che Thornfield Hall pareva un altro posto. Il silenzio da chiesa era ogni pochi minuti interrotto da gente che bussava alla porta o scampanellava, mentre dei passi spesso attraversavano l’atrio, e al pianterreno voci nuove parlavano in diverse tonalità. Era entrata dal mondo esterno una corrente di vita. Il padrone era presente, e per conto mio preferivo cosí. Non fu facile in quel giorno insegnare ad Adèle. Non riusciva a concentrarsi. Correva ogni momento alla porta, e guardava di sotto dalla balaustra per cercare di scorgere il signor Rochester.
Poi inventava dei pretesti per scendere da basso per potere entrare in biblioteca, dove sapevo non era desiderata.
Quando finalmente mi vide un poco seccata, si quietò, ma non cessò di parlare del suo ami Monsieur Edouard Fairfax de Rochester, come lo qualificò, era la prima volta che sentivo il suo nome di battesimo e a far supposizioni sui regali che le aveva portato; infatti la sera avanti le aveva detto che, quando fosse arrivato il baule da Millcote, vi avrebbe trovato una scatolina che l’avrebbe interessata.
Et cela doit signifier, disse la bambina, qu’il y aura là dedans un cadeau pour moi, et peut-être pour vous aussi, mademoiselle.
Monsieur a parlé de vous: il m’a demandé le nom de ma gouvernante, et si elle n’etait pas une petite personne, assez mince et un peut pâle.
J’ai dit que oui: car c’est vrai, n’est-ce pas, mademoiselle? Io e la mia allieva pranzammo come al solito nel salotto della signora Fairfax. Il pomeriggio fu brutto e nevoso, e lo passammo nello studio. A sera, permisi a Adèle di tralasciare libri e compiti, e correre da basso.
Visto che di sotto ora c’era silenzio e il campanello non suonava piú, arguii che ormai il signor Rochester fosse libero.
Rimasta sola, andai alla finestra, ma non si riusciva a vedere nulla.
Il crepuscolo e la neve formavano una specie di un sipario, e non si scorgevano neppure i cespugli del prato.
Lasciai ricadere le tende e tornai accanto al fuoco.
Stavo disegnando con la sanguigna una veduta assomigliava al castello di Heidelberg sul Reno che avevo visto riprodotto quando entrò la signora Fairfax interrompendo il mio lavoro, e mettendo anche in fuga qualche pensiero spiacevole che cominciava ad allignare nella mia solitudine.
Il signor Rochester sarebbe lieto che lei e la sua allieva prendiate il tè con lui in sala da pranzo questa sera, disse.
È stato cosí occupato per tutto il giorno, che non ha potuto dirvi di andar da lui prima d’ora. A che ora è il tè? chiesi. Oh, alle sei. In campagna si mangia presto. Sarà meglio che adesso lei cambi vestito. Verrò ad aiutarla. Ecco la candela. È necessario che mi cambi?
Sí, è meglio.
Io mi cambio sempre la sera, quando è qui il signor Rochester.
Mi parevano cerimonie superflue.
Comunque, mi recai in camera mia, e con l’aiuto della signora Fairfax sostituii il mio vestito di lana nera con uno di seta, nero anch’esso, il piú bello che possedessi insieme a quello grigio chiaro che, secondo le nozioni d’abbigliamento apprese a Lowood, tenevo solo per le grandi occasioni.
Le manca una spilla, disse la signora Fairfax. Possedevo un piccolo gioiello ornato di perle che mi aveva regalato la signorina Temple come suo ricordo. Me l’appuntai e scendemmo.
Timida com’ero dinanzi agli estranei, era una dura prova per me comparire alla presenza del signor Rochester, benché mi avesse convocato formalmente. Lasciai che la signora Fairfax mi precedesse in sala da pranzo, e attraversai la stanza tenendomi nella sua ombra; passai sotto l’arco le cui tende erano abbassate, ed entrai nell’elegante salotto.
Due candele appoggiate sulla tavola e due sul camino illuminavano l’ambiente. Per terra stava Pilot che si crogiolava alla fiamma di un bel fuoco, con accanto Adèle. Il signor Rochester era semidisteso su un divano con il piede appoggiato su un cuscino, e guardava Adèle e il cane. Il fuoco gli illuminava in pieno il viso. Riconobbi il mio viaggiatore dalle sopracciglia nere e folte, la fronte squadrata, incorniciata dalla linea orizzontale della capigliatura scura.
Riconobbi il suo naso piú volitivo che bello, le narici piene, che indicavano un temperamento collerico, la bocca dura, il mento, la mascella: sí, tutti e tre assai duri, non c’era da sbagliarsi.
Ora che non portava il mantello, potei riscontrare che la sua persona era in armonia con i tratti del viso. Suppongo che si potesse dire che fosse un uomo ben fatto, atletico, dal petto robusto e dai fianchi stretti, sebbene non alto, né aggraziato.
Il signor Rochester doveva essersi accorto dell’ingresso mio e della signora Fairfax; ma non diede segno di averci notato, perché al nostro approssimarci non alzò neppure la testa.
Ecco la signorina Eyre, signore, disse la signora Fairfax, con la sua bella maniera. Lui s’inchinò senza staccare gli occhi dal cane e dalla bambina.
Si sieda pure, signorina Eyre, disse.
C’era qualcosa nell’inchino rigido e nel tono formale che sembrava volesse dire: E che diavolo m’importa che la signorina Eyre sia qui o altrove?
In questo momento non sono disposto a rivolgerle la parola.
Sedetti senza imbarazzo.
Un’accoglienza di estrema raffinatezza probabilmente mi avrebbe mandato in confusione, giacché non sarei stata in grado di ricambiare con pari grazia ed eleganza; quelle maniere ruvide mi liberavano da ogni obbligo.
Al contrario, la calma dignità, sotto il comportamento strano del signor Rochester, mi avvantaggiava.
Inoltre quel modo di agire m’incuriosiva: cominciavo ad aspettare il seguito con interesse. Rimase fermo come una statua, senza né parlare né muoversi.
La signora Fairfax, pensando forse necessario che qualcuno si dimostrasse amabile, cominciò a chiacchierare.
Gentilmente, come al solito, e come al solito in maniera trita: lo compianse per aver dovuto occuparsi di affari tutto il giorno, per il fastidio che gli doveva procurare quella dolorosa storta, e infine lo lodò per la pazienza e la perseveranza che dimostrava in quella circostanza.
Signora, vorrei il tè, fu la sola risposta che ottenne.
La signora si affrettò a suonare il campanello; e quando giunse il vassoio, dispose con premura le tazze, i cucchiaini e il resto.
Io e Adèle ci accostammo alla tavola, ma il padrone non lasciò il divano.
Vuol prendere lei la tazza del signor Rochester?
mi disse la signora Fairfax. Adèle potrebbe versarla. Obbedii.
Mentre egli prendeva la tazza dalle mie mani, Adèle, pensando che fosse il momento opportuno per fare una richiesta in mio favore, esclamò: N’est-ce pas, Monsieur, qu’il y a un cadeau pour mademoiselle Eyre dans votre petit coffre?
Chi parla di regali? disse egli seccato. Aspetta un regalo, signorina Eyre?
Ama i regali?
e gli occhi penetranti con cui mi guardò, mi parvero pieni di collera. Non lo so, signore, non me ne intendo molto. In generale sono considerati delle cose gradite.
In generale. Ma che cosa ne pensa lei?
Dovrei rifletterci un istante, signore, prima di dare una risposta soddisfacente: un regalo ha molti aspetti, non è vero? E si deve considerare tutto, prima di dare un’opinione.
Signorina Eyre, lei non è spontanea come Adèle, che mi chiede a gran voce un regalo appena mi vede.
Lei tergiversa, invece.
Perché ho meno fiducia di Adèle nei miei meriti: lei conta su una vecchia amicizia e sul diritto che dà l’abitudine.
Perché ha detto che lei ha sempre avuto l’abitudine di regalarle dei giocattoli, mentre io, che sono un’estranea, e non ho nessun diritto a un riconoscimento, sarei molto stupita di ricevere un regalo.
Oh, non si trinceri dietro la modestia! Ho interrogato Adèle e ho riscontrato che lei se n’è presa molta cura.
Non è una bambina eccezionale, e non ha grandi disposizioni; eppure in breve tempo ha fatto dei grandi progressi.
Signore, mi ha dato ora il mio regalo e la ringrazio; una lode per i progressi degli scolari è la ricompensa che gli insegnanti apprezzano maggiormente.
Uhm!
disse il signor Rochester, e sorbí il suo tè in silenzio.
Venite accanto al fuoco, disse, quando fu portato via il vassoio, e la signora Fairfax si fu sistemata in un angolo a sferruzzare intanto che Adèle mi conduceva per mano in giro per la stanza a mostrarmi i bei libri e gli oggetti che ornavano le mensole e gli stipi.
Obbedimmo; ma ad Adèle, che voleva prender posto sulle mie ginocchia, fu imposto di giocare col cane.
Sono tre mesi che è in questa casa?
Sí, signore.
Ed è venuta da …?
Dalla scuola di Lowood, nel ***shire.
Ah!
Un istituto di carità.
Quanto tempo c’è rimasta?
Otto anni.
Otto anni!
Deve essere resistente!
Pensavo che anche metà di quel tempo in un luogo simile avrebbe distrutto la costituzione piú robusta!
Non mi meraviglio che ha l’aria di uscire da un altro mondo.
Mi chiedevo dove era andata a prendere quel viso.
Quando mi è venuta incontro sul sentiero di Hay ieri sera, non so come, ho pensato subito ai racconti delle fiabe, e stavo lí lí per chiederle se non avesse stregato il mio cavallo; non ne sono ancora sicuro.
Chi sono i suoi genitori?
Non ne ho.
Non ne ha mai avuti, suppongo.
Si ricorda di loro? No.
L’immaginavo.
E stava aspettando la sua gente mentre era seduta nella scarpata?
Chi, signore?
Gli ometti verdi; era proprio la sera adatta per loro con quel chiaro di luna.
Ha sparso quel ghiaccio maledetto sulla ghiaia perché ho forse spezzato uno dei suoi cerchi magici?
Scossi la testa.
Gli ometti verdi hanno lasciato l’Inghilterra cent’anni or sono, risposi con la stessa serietà.
E non se ne può trovare traccia neppure sul sentiero per Hay, o nei campi dei dintorni.
Non credo che la luna dell’estate piú di quella dell’autunno o dell’inverno splenderà sul loro risveglio.
La signora Fairfax aveva lasciato cadere il lavoro e, con le sopracciglia sollevate per lo stupore, sembrava chiedersi che genere di discorso fosse mai quello.
Vediamo, riprese il signor Rochester, se dice di non aver avuto dei genitori, deve avere almeno dei parenti, zii e zie.
No, nessuno, ch’io sappia.
E la sua casa?
Non ne ho.
Dove stanno i suoi fratelli e le sue sorelle?
Non ho né fratelli, né sorelle.
Chi l’ha raccomandata per venire qui?
Ho messo un avviso sul giornale e la signora Fairfax ha risposto. Sí, disse la buona signora che ora capiva qual era l’argomento. E ringrazio tutti i giorni la Provvidenza per la scelta fatta.
La signorina Eyre è stata per me una compagna inestimabile, e per Adèle una maestra brava e diligente.
Non si preoccupi di descrivermi il suo carattere, rispose il signor Rochester.
Gli elogi con me non attaccano; giudicherò da solo. Ha cominciato col far cadere il mio cavallo.
Signore!
disse la signora Fairfax.
Devo ringraziarla di questa storta.
La vedova assunse un’aria sbalordita.
Signorina Eyre, è mai vissuta in una città?
No, signore.
Ha visto molta gente?
Nessuno, tranne le allieve e le insegnanti di Lowood, e ora gli abitanti di Thornfield.
Ha letto molto?
Solo i libri che mi son capitati per le mani, e non sono stati molti, né molto dotti. Ha vissuto la vita di una monaca: senza dubbio la sa lunga in materia religiosa.
Quel Brocklehurst che a quanto ne so dirige Lowood, è un pastore, non è vero?
Sí, signore.
E voi ragazze probabilmente l’adoravate, come tutte le religiose adorano il loro direttore.
Oh, no!
Che freddezza!
Come?
Una novizia che non adora il suo ministro?
È una empietà!
Io detestavo il signor Brocklehurst, e non ero la sola a pensarla cosí. È un uomo crudele, vanitoso e meschino al tempo stesso.
Ci faceva tagliare i capelli, e per fare economia ci comperava degli aghi e del filo cattivi, con cui non si riusciva a cucire.
Quello era un falso risparmio, notò la signora Fairfax, che aveva di nuovo afferrato il senso del discorso.
Ed era questo il suo maggiore capo d’accusa?
chiese il signor Rochester. Quando era il solo a presiedere all’economato, prima che fosse nominata una commissione, ci faceva morir di fame.
E una volta alla settimana ci scocciava con degli interminabili sermoni, e con delle letture serali prese da libri di sua scelta, che trattavano di morti improvvise e di giudizi di Dio che ci mettevano la paura di andare a letto.
Quanti anni aveva quando è entrata a Lowood?
Circa dieci.
E c’è rimasta per otto anni; ora, perciò, ne ha diciotto.
Dissi di sí.
L’aritmetica, come vede, serve a qualche cosa; altrimenti non sarei stato in grado di indovinare la sua età.
È difficile determinare l’età quando, come nel suo caso, i tratti e l’espressione sono tanto mutevoli.
E che cosa ha imparato a Lowood?
Sa suonare?
Un poco.
Naturalmente, questa è la risposta di rito. Vada in biblioteca… naturalmente se ha piacere.
Mi scusi il tono di comando, ma sono abituato a comandare e a vedermi obbedito; non posso cambiare le mie abitudini per una nuova abitante. Vada allora in biblioteca, si porti una candela; lasci la porta aperta, segga al piano e suoni un pezzo.
Mi mossi per obbedirgli.
Basta!
gridò il signor Rochester dopo pochi minuti.
Suona un poco, vedo, come una qualsiasi altra allieva; forse un poco meglio, ma non molto.
Chiusi il piano e ritornai.
Il signor Rochester continuò: Adèle mi ha mostrato degli schizzi che, a quanto dice, sono opera sua.
Non so se li ha eseguiti completamente lei: forse l’ha aiutata un maestro.
No di certo.
Ah!
Ho offeso il suo orgoglio.
Allora vada a prendere la sua cartelletta, se può dichiarare che il contenuto è opera sua; ma dica la verità perché, tanto, io riconosco le diverse mani.
Allora io non parlerò e lei, signore, giudicherà da sé.
Andai in biblioteca a prendere l’album. Avvicini il tavolo, disse.
Lo spinsi accanto al divano, mentre Adèle e la signora Fairfax si accostavano per vedere.
Non vi ammassate, disse il signor Rochester, prendete i disegni quando ho finito di guardarli io.
Ma non venite a mettermi la faccia addosso –. Esaminò ogni schizzo e ogni dipinto con molta calma.
Ne mise da parte tre; e allontanò gli altri dopo averli esaminati.
Li metta sull’altro tavolino, signora Fairfax, e li guardi con Adèle, disse, e poi rivolto a me: Lei riprenda il suo posto, e risponda alle mie domande.
Riconosco che questi lavori sono fatti da un’unica mano: è la sua?
Sí.
E quando ha trovato il tempo di farli?
Perché hanno richiesto tempo e riflessione.
Li ho fatti nelle due ultime vacanze passate a Lowood, quando non avevo altre occupazioni.
Dove ha preso i modelli?
Nella mia testa.
Da quella testa che regge sulle spalle?
Sí, signore.
È ammobiliata da altre cose di questo genere?
Credo di sí, almeno lo spero.
Egli dispose i lavori dinanzi a sé, e di nuovo osservò ora l’uno, ora l’altro.
Mentre è cosí occupato, ti dirò, lettore, che cosa rappresentavano quei disegni; ma devo premettere che non costituivano nulla di straordinario.
I soggetti erano sorti vividi nella mia immaginazione.
Non appena li avevo visti con gli occhi dello spirito, mi si erano imposti prima ancora che tentassi di impadronirmene; ma la mano era stata inferiore alla fantasia, e non aveva realizzato se non una pallida copia della cosa che avevo immaginato.
Erano dipinti all’acquerello. Il primo rappresentava delle nuvole basse e livide che rotolavano su un mare in tempesta.
Sia il fondo, che i cavalloni piú prossimi, erano nell’oscurità, e non si vedeva terra.
Un raggio di luce metteva in risalto l’albero di un bastimento semisommerso, su cui era appollaiato un cormorano, grande e scuro, con le ali cosparse di spuma; teneva nel becco un braccialetto d’oro, ornato di gemme, che avevo dipinto con tutta la vivacità di tinte che la tavolozza e il pennello mi avevano concesso.
Nell’acqua verde, sotto l’uccello e l’albero, si scorgeva il cadavere di un annegato, del quale sporgeva solo il braccio, al quale era stato strappato il braccialetto.
Il secondo dipinto aveva per sfondo solo la cima indistinta di una collina, con erbe e foglie piegate da una brezza. Tutt’intorno si stendeva un cielo azzurro cupo, al crepuscolo. Contro il cielo si ergeva un busto di donna, di un color scuro smorzato.
La fronte fosca era sovrastata da una stella: le linee di sotto svaporavano soffuse; aveva occhi scuri e burrascosi e le sue chiome si agitavano nell’ombra come una nuvola oscura spinta dal vento di tempesta.
Sul collo le si rifletteva un debole chiarore lunare e la stessa luce fioca illuminava il corteo di tenui nuvole da cui sorgeva questa apparizione della stella vespertina.
Il terzo quadro rappresentava la punta di un iceberg che sbucava da un cielo polare. Lungo l’orizzonte un chiarore di aurora boreale impennava le sue punte. Su questo sfondo, in primo piano spiccava una testa, enorme e inclinata verso l’iceberg, al quale era appoggiata.
Due mani delicate, congiunte sotto la fronte a sorreggerla, tenevano un velo nero dinanzi alla parte inferiore del volto; si vedeva solo un ciglio esangue, bianco come un osso, e un occhio cavo e fisso, che non esprimeva altro che vitrea disperazione.
Sopra le tempie, fra le pieghe di un turbante nero di forma indeterminata, brillava un anello chiaro ornato di gemme che mandavano bagliori lividi.
Questa mezzaluna pallida pareva una corona regale; e ciò che essa ingemmava era la forma che non ha forma.
Si sentiva felice mentre dipingeva questi quadri?
chiese allora il signor Rochester.
Mi sentivo assorbita, signore; e mi sentivo felice.
Nel dipingerli, ho sentito la gioia piú grande che abbia mai provato.
Non vuol dire molto. I suoi piaceri, a quanto mi ha detto, sono stati ben pochi.
Ma direi che vive una specie di sogno artistico, mentre cerca l’armonia tra quelle strane tinte.
Ci lavorava durante tutta la giornata?
Ero in vacanza, e non avevo altro da fare, e ci lavoravo dalla mattina a mezzogiorno e da mezzogiorno a sera.
La lunghezza delle giornate estive favoriva il mio lavoro. Ed è rimasta soddisfatta del risultato della sua fatica?
Oh, nemmeno per idea!
Ero tormentata dalla differenza fra la mia idea e l’esecuzione: avevo immaginato sempre qualcosa che ero assolutamente incapace di realizzare.
No, lei ha riprodotto l’ombra del suo pensiero; ma non è andata oltre, forse.
Non aveva abbastanza esperienza e bravura artistica, per realizzarlo completamente. Eppure, per una studentessa, quei disegni sono interessanti. E quanto al carattere dei pensieri sanno di magia.
Gli occhi della stella vespertina li deve avere visti in sogno.
Come ha potuto renderli cosí chiari, e senza luce al tempo stesso?
Perché la stella che sta sopra smorza i suoi raggi.
E qual è il significato della loro solenne profondità? E chi le ha insegnato a dipingere il vento? Si vede una gran burrasca nel cielo e sulla collina.
Dove ha visto Latmo? Perché quel luogo è Latmo. Ecco… metta via i disegni!
Avevo appena finito di legare i cordoni della cartelletta, allorché, guardato l’orologio, egli disse bruscamente: Sono le nove. A che pensa, signorina Eyre, che lascia Adèle in piedi cosí tardi?
La porti a letto.
Adèle andò a dargli un bacio prima di lasciare la stanza.
Ed egli si lasciò baciare con la stessa noncuranza che avrebbe avuto Pilot.
Vi do a tutte la buona notte, ora, disse, facendo un segno con la mano verso la porta, per farci comprendere ch’era stanco della nostra compagnia e desiderava rimaner solo.
La signora Fairfax prese il suo lavoro a maglia, io la mia cartelletta. Lo salutammo e ne ricevemmo in cambio un freddo inchino, e poi ci ritirammo.
Lei, signora Fairfax, mi diceva che il signore non è una persona troppo originale, osservai, quando la raggiunsi nella sua camera dopo aver messo a letto Adèle.
Ebbene, trova che lo sia?
Credo di sí: è d’umore mutevole e brusco.
È vero, certo è questa l’impressione che può fare a un’estranea, ma io sono abituata ai suoi modi, e non me ne accorgo.
E poi se ha delle stranezze nel carattere, bisogna perdonargliele. Perché?
In parte perché sono nella sua natura, e quella nessuno può correggerla; e in parte perché ha pensieri che l’affliggono, lo tormentano e gli fanno cambiare umore.
Per quale ragione? Questioni di famiglia.
Ma non ha famiglia. Ora no, ma l’ha avuta.
O almeno aveva dei parenti.
Ha perduto il fratello maggiore da pochi anni.
Il fratello maggiore?
Sí, non è molto che l’attuale signor Rochester è in possesso della proprietà.
Solo da nove anni. Nove anni sono un tempo considerevole.
Amava tanto suo fratello da non essersi ancora consolato della sua perdita?
Ecco, no… forse no.
Credo che ci fosse qualche malinteso fra loro.
Il signor Rowland Rochester non fu affatto giusto con il signor Edward, e forse predispose il padre contro di lui. Il vecchio signore amava il denaro, e ci teneva a mantenere intatto il patrimonio di famiglia. Non voleva rimpicciolire la proprietà col dividerla, eppure desiderava che anche il signor Edward fosse ricco e mantenesse alto il nome della famiglia. Quando raggiunse la maggiore età, furono prese delle decisioni poco eque che seminarono discordia tra loro. Il vecchio signor Rochester e il signor Rowland decisero, credendo di fare la sua fortuna, di mettere il signor Edward in quella che riteneva una condizione penosa. Non ho mai saputo con precisione di che natura fosse questa situazione, ma egli non poté sopportarla.
E non è tipo da perdonare. Ruppe i ponti con la famiglia e per molti anni ha condotto una vita movimentata.
Non credo che sia mai rimasto a Thornfield per piú di quindici giorni di seguito da quando la morte del fratello senza testamento lo lasciò padrone della proprietà.
E quindi non c’è da meravigliarsi che rifugga questa vecchia dimora.
Ma perché mai?
Forse lo rende malinconico. La risposta era evasiva. Avrei preferito una spiegazione piú precisa.
Ma la signora Fairfax non poteva o non voleva darmi informazioni piú esplicite sull’origine e la natura delle angosce del signor Rochester.
Ripeté che per lei erano un mistero, e che quel che sapeva non erano che supposizioni.
Era evidente che non voleva continuare su quell’argomento, e rispettai il suo silenzio. Capitolo quattordicesimo Per alcuni giorni di seguito vidi di rado il signor Rochester.
La mattina era molto occupato con gli affari, e nel pomeriggio venivano a trovarlo dei signori di Millcote e dintorni che qualche volta rimanevano con lui a pranzo. Quando la storta fu guarita, andò molto a cavallo, forse per ricambiare le visite, perché generalmente non rientrava che molto tardi la sera.
Durante questo tempo, anche Adèle fu chiamata raramente alla sua presenza, e i miei rapporti con lui si limitarono solo a qualche incontro casuale nell’atrio, sulle scale o nel corridoio.
A volte mi passava davanti con un’aria fredda e altezzosa, salutandomi appena con un cenno del capo o uno sguardo glaciale, e altre volte con un sorriso e un inchino pieni di signorile affabilità.
I suoi sbalzi d’umore non mi offendevano, perché sapevo che non avevo nulla a che vedere con essi. Il flusso e riflusso dipendevano da cause che con me non avevano alcuna relazione. Un giorno che aveva invitati a pranzo, mandò a chiedere la mia cartelletta di disegni, senza dubbio per mostrarne il contenuto.
Gli ospiti andarono via presto per assistere a una riunione pubblica a Millcote, come mi disse la signora Fairfax, ma siccome la serata era piovosa e inclemente, il signor Rochester non li accompagnò.
Dopo poco che furono partiti, squillò il campanello: giunse l’invito per me e per Adèle di andare da basso. Pettinai e lavai la bambina e dopo essermi assicurata di indossare il mio solito completo da quacchera, cosí accollato e semplice, con la treccia, che non ammetteva alcun disordine, scendemmo. Adèle si chiedeva se finalmente fosse arrivato il suo petit coffre, non ancora giunto al maniero a causa di un disguido. Il suo desiderio fu esaudito: appena entrata in sala da pranzo scorse sulla tavola una scatoletta di cartone, che parve riconoscere per istinto.
Ma boîte!
ma boîte!
esclamò precipitandosi verso la tavola.
Sí, è finalmente la tua boîte: portatela in un angolo, vera figlia di Parigi, e divertiti a svuotarla, disse con voce profonda e sarcastica il signor Rochester, sprofondato in un’immensa poltrona accanto al fuoco.
E cerca, continuò, di non disturbarmi con i particolari dell’operazione anatomica o per informarmi delle condizioni delle sue interiora.
Fa’ le cose in silenzio. Tiens-toi tranquille, enfant; comprends-tu? Adèle non aveva bisogno di questa raccomandazione: si era già ritirata sul divano col suo tesoro, e cercava di sciogliere la corda che lo legava. Quando riuscí a toglierla e a rimuovere alcuni strati di carta argentata, esclamò semplicemente Oh, ciel!
Que c’est beau!
e rimase assorta in contemplazione estatica.
C’è la signorina Eyre?
domandò allora il padrone sollevandosi a metà dal suo posto per guardare verso la porta presso la quale mi trovavo.
Ah!
bene, venga avanti e si segga –.
Mise una sedia vicino alla sua.
Non amo il cicalare dei bambini, continuò, perché un vecchio scapolo par mio non prova nessun piacere a quel che esce dalle loro labbra.
Mi sarebbe insopportabile passare tutta una sera tête-à-tête con un marmocchio.
Non allontani la sedia, signorina Eyre; sieda nel punto dove l’ho collocata io… per favore, naturalmente.
A quel paese la cortesia!
La dimentico continuamente.
E non amo di piú le vecchie signore.
A proposito, devo ricordarmi della mia, non voglio trascurarla: è una Fairfax, o almeno ha sposato un Fairfax, e il sangue non è acqua.
Suonò e mandò un invito alla signora Fairfax, che arrivò immediatamente, col cestino della maglia in mano.
Buona sera, signora. L’ho mandata a chiamare per un’opera benefica. Ho proibito ad Adèle di parlarmi dei suoi regali, e ora sta per esplodere dalla gioia. Se ha la bontà di servirle da uditrice, è l’azione piú caritatevole che può fare.
E la bambina, infatti, non appena vide che la signora Fairfax le si era seduta accanto sul divano, le mise subito sulle ginocchia gli oggetti di porcellana, di avorio e di cera contenuti nella boîte, travolgendola con spiegazioni e manifestazioni di entusiasmo nell’inglese stentato di cui poteva disporre.
Ora ho compiuto il mio dovere di padron di casa, continuò il signor Rochester.
Ho messo le mie ospiti in condizioni di divertirsi fra loro, e adesso posso permettermi di pensare al mio diletto.
Signorina Eyre, metta la sedia ancora un pochino piú avanti; è ancora troppo indietro, e non riesco a vederla senza che mi scomodi dalla mia morbida poltrona, cosa che non intendo fare.
Obbedii, sebbene preferissi rimanere un poco discosta: il signor Rochester aveva delle maniere cosí imperative che non era possibile trasgredire i suoi ordini. Eravamo, come ho detto, nella sala da pranzo. Il lampadario, ch’era stato acceso per il pranzo, diffondeva per la stanza un’aria di festa. Il fuoco bruciava rosso e vivo, e le tende scarlatte pendevano in ricche pieghe, dinanzi alla maestosa finestra e all’arco ancor piú imponente. Il silenzio non era rotto che dal sommesso chiacchiericcio di Adèle , e dallo sbattere del vento contro le imposte. Seduto nella sua poltrona tappezzata di damasco, il signor Rochester aveva l’aria meno severa e meno aggrondata del solito. Un sorriso gli saliva alle labbra, e gli brillavano gli occhi. Per effetto del vino o no, non son certa, ma è probabile.
Era, in breve, del suo umore pomeridiano, piú espansivo e socievole, e anche piú compiacente del freddo comportamento della mattina.
Nonostante tutto, però, aveva l’aspetto severo, con la testa massiccia appoggiata allo schienale della poltrona e la vampa del fuoco che gli illuminava il viso intagliato nel granito e i grandi occhi scuri; perché aveva degli occhi neri grandi e bellissimi, nella cui profondità a volte si scorgeva, se non proprio della dolcezza, un’espressione che ricordava quel sentimento.
Per un paio di minuti guardò il fuoco, mentre io osservavo lui, finché voltandosi all’improvviso, mi sorprese con lo sguardo fisso sul suo viso.
Mi esamina, signorina Eyre, disse. Mi giudica bello?
Se avessi previsto questa domanda, avrei dato una risposta convenzionale piú generale e cortese ma, non so come, le parole mi uscirono dalle labbra prima che me ne rendessi conto.
No, signore. Ah!
Parola d’onore, lei ha qualcosa di originale, disse. Ha l’aria di una santerella, calma, seria, semplice, quando siede con le mani intrecciate e gli occhi abbassati sul tappeto .
Ma quando le si fa una domanda o un’osservazione a cui è obbligata a rispondere, dà una replica che, se non ferisce, è quantomeno brusca.
Che cosa vuol dire? Signore, sono stata troppo schietta.
Mi scusi.
Avrei dovuto rispondere che non è facile dare una risposta immediata a una domanda che riguarda l’aspetto fisico, e che i gusti differiscono moltissimo, e che la bellezza non ha grande importanza o qualcosa del genere.
Non avrebbe dovuto rispondere cosí.
La bellezza non ha grande importanza, già!
E in tal modo, col pretesto di addolcire l’offesa precedente, e farmi contento e tranquillo, mi affonda un pugnale traditore nel cuore!
Continuiamo: che difetti mi trova? Non ho le membra e le fattezze come qualsiasi altro?
Mi permetta, signor Rochester, di ritirare la mia prima risposta.
Non avevo intenzione di offendere; ho commesso un errore.
È quel che penso; ma me ne deve rendere conto.
Mi giudichi: non le va la mia fronte?
Sollevò i capelli scuri, che gli coprivano orizzontalmente la fronte, e mostrò un vasto organo dell’intelligenza, ma con una brusca interruzione nel punto ove sarebbe dovuto sorgere il marchio soave della benevolenza.
Orbene, signorina, le sembro uno stupido?
Tutt’altro, signore.
Ma lei mi troverà impertinente se, a mia volta, le chiedo se è un filantropo.
Ci siamo di nuovo.
Un altro colpo di pugnale nascosto dietro una carezza: e questo perché ho detto che non amo la compagnia dei bambini e delle donne vecchie No, giovane signorina, non sono un filantropo; ma posseggo una coscienza e additò le prominenze che si dice indichino tale facoltà e che, fortunatamente per lui, erano piuttosto marcate e conferivano una certa nobiltà alla parte superiore del suo viso.
E inoltre un tempo possedevo una certa generosità schietta.
Quando avevo la sua età, ero un ragazzo di sentimento: avevo pietà degli infelici, degli orfani e dei poveri.
Ma la sorte in seguito mi ha trattato male, e ora mi vanto di essere insensibile come una palla di gomma, e di non essere piú ricettivo che in uno o due punti.
Sí, credo che questo mi lasci qualche speranza. Speranza di che, signore? Della mia ritrasformazione da caucciú a carne, forse? Certamente ha bevuto troppo, pensavo, senza sapere che risposta dare alla sua curiosa domanda: come potevo dire se era ancora capace di trasformarsi? Ha l’aria molto imbarazzata, signorina Eyre, e benché lei non sia graziosa piú di quanto io sia bello, quell’aria imbarazzata le sta bene. Inoltre serve a farle distogliere quegli occhi scrutatori dalla mia fisionomia, e occuparli coi fiori di lana del tappeto. Mia giovane signorina, questa sera mi sento socievole e comunicativo. Con questa dichiarazione, si alzò dalla poltrona e si appoggiò con un braccio al camino di marmo.
In quell’atteggiamento erano messe in mostra le sue forme quanto il suo volto, e l’ampiezza eccezionale del petto mi parve quasi sproporzionata alla lunghezza delle membra.
Moltissime persone l’avrebbero giudicato brutto; tuttavia c’era una tale fierezza nel suo portamento, tale padronanza nel contegno, una tale aria di indifferenza assoluta per il suo aspetto fisico e tanta fiducia nell’importanza delle sue qualità intrinseche o accidentali, da compensare la mancanza di una maggiore attrattiva esteriore, sí che, a guardarlo, ci si sentiva spinti a condividere la sua indifferenza, e, sia pure in modo imperfetto e cieco, ad affidarsi alla sua sicurezza.
Questa sera mi sento socievole e comunicativo, ripeté, ecco perché l’ho mandata a chiamare.
Il fuoco e il lampadario non mi facevano abbastanza compagnia, e neppure Pilot, perché nessuno di loro parla.
Adèle è un gradino piú su, ma è ancora lontana dal minimo indispensabile, cosí come la signora Fairfax.
Ma lei, son certo, se vuole mi può accontentare. Mi ha lasciato perplesso la prima sera che l’ho invitata a venir qui. L’avevo quasi dimenticata perché altri pensieri me l’hanno cacciata di mente, ma questa sera ho deciso di stare allegro e di non pensare ai fastidi.
Avrei piacere che lei si aprisse, vorrei saperne un poco di piú sul suo conto.
Mi dica, quindi. Invece di parlare, sorrisi, di un sorriso né molto compiacente, né umile. Parli, comandò.
Di che, signore?
Di quel che le pare.
Lascio completamente a lei la scelta del soggetto e il filo della discussione. Continuai a rimaner seduta e a tacere.
Se si aspetta che parli per il puro gusto di parlare e per farmi bella, capirà che s’è sbagliato di grosso sul mio conto, pensai.
È sorda, signorina Eyre?
Rimasi ancora sorda.
Piegò un poco il capo dalla mia parte e, con una rapida occhiata, parve leggermi il pensiero negli occhi.
Ostinata, disse, e infastidita.
Ah, è logico.
Ho posto la mia domanda in una forma assurda e quasi insolente.
Le chiedo scusa, signorina Eyre.
Sappia, una volta per tutte, che non desidero trattarla come un’inferiore; ossia, non le sono superiore che per una differenza di vent’anni di età e di un secolo di esperienza.
Questo è un diritto legittimo et j’y tiens, come direbbe Adèle. È merito di questa superiorità, e di questa soltanto, se desidero che adesso abbia la bontà di parlare un poco, e di distrarmi da quei pensieri che mi lacerano dentro come artigli. Si era degnato di dare una spiegazione, e quasi di formulare una scusa.
Questa concessione non mi trovò insensibile, e mi affrettai a dire: Volentieri la distrarrò, signore, se posso… molto volentieri, ma non posso essere io a introdurre un soggetto di conversazione, perché non so che cosa la interessa.
Mi ponga delle domande e farò del mio meglio per rispondere.
Allora, in primo luogo, riconosce che ho il diritto di agire un poco da padrone, e d’esser brusco e forse esigente, per il fatto che potrei essere suo padre, che ho avute esperienze con uomini di molti paesi e ho girato mezzo mondo, mentre lei ha condotto una vita tranquilla fra poche persone, e sempre nella stessa casa?
Se vuole, signore.
Questa non è una risposta; o meglio è molto irritante perché evasiva.
Risponda francamente.
Non credo, signore, che abbia il diritto di comandarmi, semplicemente perché è piú vecchio di me, o perché ha visto piú mondo di me.
La sua superiorità dipende dall’uso che ha fatto del suo tempo e della sua esperienza. Uhm!
Ben detto!
Ma non posso accettarla, poiché non calza al mio caso, dato che di tutti e due quei vantaggi ho fatto un uso indifferente, per non dir cattivo.
Lasci da parte la superiorità allora, e accetti di ricevere di tanto in tanto i miei ordini, senza essere indispettita o offesa dal tono autoritario.
Vuole? Sorrisi.
Pensavo fra me: Il signor Rochester è strano… Sembra che dimentichi che mi paga trenta sterline l’anno per ricevere i suoi ordini.
Il sorriso va benissimo, disse notando immediatamente il cambiamento di espressione, ma parli anche.
Pensavo, signore, che vi sono ben pochi padroni che si prendono la pena di chiedere alle loro dipendenti se sono indispettite e offese di ricevere i loro ordini.
Dipendenti!
Già, lei è una mia dipendente.
Oh, avevo dimenticato il salario!
Bene, allora, visto che la pago, mi permetterà di tiranneggiarla un poco?
No, signore, non per questo motivo; ma perché lei l’aveva dimenticato, e perché si preoccupa se i suoi dipendenti si trovano bene o male, accetto di buon grado.
E accetta di dispensarmi da tutte le frasi e cortesie convenzionali, senza attribuirlo a disprezzo?
Certo, signore, e non confonderò la mancanza di cerimonie col disprezzo; la prima non mi dispiace, ma quanto alla seconda nessun essere libero ci si sottometterebbe neppure per un salario.
Fandonie! Gli esseri liberi per lo piú si sottomettono a qualsiasi cosa per denaro.
Quindi tenga la sua idea per sé, e non si arrischi a generalizzare su cose di cui è completamente ignorante. Comunque, mi congratulo con lei della sua risposta, nonostante l’inesattezza, tanto per il concetto, quanto per il modo con cui l’ha espresso: schietto e sincero.
Non capita spesso di trovare simile schiettezza; no, di solito il candore è controbilanciato da affettazione o da freddezza o da incomprensione stupida e indelicata.
Non c’è una giovane istitutrice su mille che mi risponderebbe come lei. Ma non ho intenzione di adularla: se non è fatta della stessa pasta della maggioranza, il merito non è suo. È la natura ad averla fatta cosí.
E poi, in fin dei conti, salto troppo alle conclusioni, perché chissà che non sia tale e quale alle altre.
Forse possiede dei difetti intollerabili che fan da contrappeso alle sue buone qualità.
E anche lei, pensai io.
Mentre questa idea mi attraversava la mente, i nostri sguardi si incrociarono; parve leggermi nel pensiero, perché rispose come se l’avessi espresso apertamente.
Sí, sí, ha ragione, disse, anch’io ho una quantità di difetti. Lo so, e non desidero attenuarli, stia certa. Dio mi è testimone che non ho il diritto di essere troppo severo con gli altri.
Il mio passato è pieno di azioni che non possono che ricevere lo scherno e la disapprovazione di quelli che mi circondano. Sono partito, o meglio sono stato messo su una cattiva strada, a ventun anni, e da allora non ho mai ritrovato la retta via.
Sarei potuto essere molto diverso. Sarei potuto essere buono come lei, piú saggio, senza macchia.
Come invidio la sua pace interiore, la sua purezza, la sua memoria incontaminata! Ragazza mia, una mente che non ha sozzure da ricordare deve essere un tesoro meraviglioso… una fonte inesauribile di gioia: non è vero?
Che ricordi aveva alla mia età, signore? Dei ricordi limpidi, sani allora. Non c’era feccia a intorbidare l’acqua. Ero come lei… proprio come lei.
La natura mi aveva destinato a essere un uomo onesto, signorina Eyre, un uomo della specie migliore, mentre vede che non lo sono.
Ora vorrebbe dire che non lo vede: almeno, mi lusingo di leggere questo nei suoi occhi.
Allora mi creda, non sono un malvagio, non deve supporlo né attribuirmi questo cattivo titolo; ma attribuire, come veramente credo, piú alle circostanze che alla mia inclinazione naturale, la colpa di essere un vile peccatore, responsabile della vita dissoluta che conducono i ricchi e gli indegni.
Si meraviglia che mi confidi con lei? Nella sua vita futura le capiterà spesso di essere scelta come confidente dei segreti altrui.
Le persone le si apriranno spontaneamente, come ho fatto io, perché lei non è fatta per parlare di sé, ma per ascoltare quel che dicono gli altri… Perché avvertiranno che non ascolta disprezzando la loro indiscrezione, ma con simpatia istintiva, non meno consolante e incoraggiante perché delicata nelle sue manifestazioni.
Come lo sa? Come riesce a indovinare tutto questo? Lo so perfettamente, e quindi posso ripeterlo come se lo vedessi scritto.
Lei dirà che avrei dovuto vincere le circostanze; avrei dovuto, ma non l’ho fatto.
Quando il destino mi ha maltrattato, non ho avuto la saggezza di rimanere imperturbabile.
Ho ceduto alla disperazione e sono finito nel fango.
Cosí quando un vizioso mi suscita della ripugnanza per la sua condotta abominevole, non m’illudo d’essere migliore di lui; sono costretto a riconoscere che ci troviamo allo stesso livello.
Come avrei voluto non cedere alle tentazioni, Dio mi è testimone!
Tema il rimorso, quando ha la tentazione di sbagliare, signorina Eyre, perché il rimorso avvelena l’esistenza.
Si dice che il pentimento la guarisca.
Non è il pentimento a guarirla.
Occorre emendarsi, e io potrei emendarmi; ne avrei ancora la forza, se… Ma perché pensarci, legato, oppresso e maledetto come sono?
Inoltre, poiché la felicità mi è irrevocabilmente negata, ho il diritto di godermi la vita, e non ci rinuncerò a nessun costo.
Allora cadrà sempre piú in basso, signore.
È probabile; eppure perché dovrei degradarmi, potendo godere di un piacere dolce e puro?
Dolce e puro come il miele selvatico, come il miele che le api raccolgono nella brughiera?
Pungerà… saprà d’amaro, signore. Come lo sa? Non l’ha mai assaggiato.
Che aria grave e solenne!
E della questione ne sa tanto quanto la persona raffigurata in questo cammeo, disse, prendendolo dalla mensola del camino.
Non ha il diritto di farmi la predica lei, neofita, che ha appena varcato la soglia della vita, e ne ignora del tutto i misteri.
Mi limito a ricordarle le sue parole, signore; ha detto che l’errore porta il rimorso, e che il rimorso avvelena la vita.
E chi parla ora di errore?
Non posso credere che l’idea che ha attraversato il mio cervello fosse un errore.
Credo fosse un’ispirazione piú che una tentazione: mi era molto congeniale, era lusinghiera… Di questo sono certo.
Ed ecco che torna!
Non è il demonio, le assicuro; o se lo è, si presenta sotto le spoglie di un angelo che porta luce.
Quando un cosí delizioso ospite chiede di entrare nel mio cuore, devo senz’altro ammetterlo.
Diffidi.
Non è un vero angelo. Le chiedo di nuovo, come lo sa?
Per quale istinto pretende di distinguere un serafino caduto nell’abisso da un messaggero della gloria eterna, una guida da un seduttore?
Giudicavo dal suo aspetto; lei era turbato quando disse che è stato ripreso dalla tentazione.
Son certa che sarà ancor piú infelice, se l’ascolterà. Assolutamente no.
Porta il piú dolce messaggio del mondo: del resto lei non è la custode della mia coscienza, e per questo non faccia la difficile.
Su, vieni, gentile pellegrino!
Pronunciò queste parole come se si rivolgesse a una visione e, senza guardare un punto preciso, si strinse al petto le braccia che aveva spalancato come se abbracciasse un essere invisibile.
Ora, continuò rivolgendosi di nuovo a me, ho accolto il pellegrino… Una divinità travestita, ne sono convinto. Già mi sento piú buono: il mio cuore era un ricettacolo di corruzione. Ora sarà un luogo sacro. A dire il vero, signore, non la capisco. Non posso seguire una conversazione che va al di là della mia comprensione.
Una cosa sola so: ha detto che non si è comportato bene come avrebbe voluto, e si duole dei suoi difetti.
Ha affermato che una memoria contaminata è una maledizione continua.
Mi sembra che, se si sforzasse, riuscirebbe a diventare migliore, e che se da oggi stesso cominciasse a correggere i suoi pensieri e le sue azioni, fra qualche anno avrà raccolto dei ricordi nuovi e puri a cui potrà ritornare con piacere.
Ben pensato e ben detto, signorina Eyre; e in questo stesso momento sto lastricando l’inferno di buone risoluzioni.
Signore?
Lo sto lastricando di buone intenzioni, che credo siano durevoli come la pietra.
Certamente la mia vita d’ora in poi sarà diversa da quella che è stata.
E migliore?
Migliore, sí… e diversa come il metallo puro è diverso dalle scorie. Lei dubita di me. Io invece non dubito di me stesso.
So qual è la mia meta e quali i motivi che mi spingono; e da questo momento, per una legge inalterabile come quella dei Medi e dei Persiani, stabilisco che sono giusti.
Le sue intenzioni non possono essere buone, se richiedono un nuovo statuto per legittimarle.
Lo sono, signorina Eyre, benché richiedano uno statuto nuovo: a circostanze insolite regole insolite.
Sembra una massima pericolosa, signore, che può dar luogo subito all’abuso.
Ha ragione, filosofa sentenziosa; ma giuro sui miei dèi familiari di non approfittarne.
Lei è un uomo, quindi fallibile.
Sí: e anche lei… E allora? Gli uomini non possono arrogarsi un potere che appartiene solo a Dio. Quale potere?
Quello di dire È giusta a qualunque cosa strana e non sancita.
È giusta… è la parola esatta, e lei l’ha detta.
Possa essere giusta allora, dissi, mentre mi alzavo, giudicando vano continuare un discorso che mi era assolutamente oscuro.
Inoltre, poiché mi rendevo conto di non riuscire a comprendere, per il momento almeno, il carattere del mio interlocutore, provavo l’incertezza e il vago senso di pericolo che accompagna ogni stato di ignoranza.
Dove va?
A mettere a letto Adèle; è passata l’ora.
Ha paura di me perché parlo come una sfinge.
Il suo linguaggio è enigmatico: benché mi senta sconcertata, però, non sono certo impaurita. Invece lei ha paura… il suo amor proprio teme di prendere un granchio.
In questo senso, sí, provo una certa apprensione.
Non ho nessuna voglia di dire delle sciocchezze.
Se le dirà, sarà in un tono cosí grave e calmo, che le prenderò per cose sensate.
Non ride mai, signorina Eyre? Non si dia la pena di rispondere: lo vedo da solo che ride raramente.
Ma ha una risata molto allegra; mi creda, lei non è austera per natura piú di quanto io sia per natura vizioso.
La costrizione di Lowood in un certo senso ancora la frena, spingendola a controllare l’espressione, a smorzare la voce e dominare i gesti, e ad aver timore, alla presenza di un uomo suo fratello, padre, padrone o chicchessia di ridere, parlare e muoversi troppo liberamente.
Ma un giorno imparerà a essere spontanea con me, come io trovo impossibile essere affettato con lei, e allora i suoi sguardi e i suoi movimenti saranno piú vivaci e mutevoli di quel che osino essere ora. Vedo di tanto in tanto attraverso le sbarre di una gabbia, un uccello curioso; è un prigioniero vivace, irrequieto, risoluto; se fosse libero, volerebbe alto come le nuvole...
Vuole ancora andarsene?
Sono le nove suonate, signore. Non importa, aspetti un minuto. Adèle non è ancora pronta per andare a letto.
La mia posizione con la schiena al fuoco e la faccia rivolta verso la stanza, signorina Eyre, mi permette di osservare. Mentre discorrevo con lei, ho avuto l’opportunità di sorvegliare Adèle . Dieci minuti fa ha tirato fuori dalla sua scatola un abitino di seta rosa.
Mentre lo spiegava il suo viso era estasiato: la civetteria le scorre nel sangue, le imbeve il cervello, le impregna il midollo delle ossa.
Il faut que je l’essaie! ha esclamato, et à l’instant même. E si è precipitata fuori dalla stanza.
Ora sta indossando il vestito con l’aiuto di Sophie, e fra qualche minuto vedrò una miniatura di Céline Varens, come appariva sul palcoscenico quando si alzava il sipario di… non importa che cosa.
Comunque i miei sentimenti piú teneri stanno per ricevere un colpo, lo sento.
Rimanga per vedere se la cosa si avvererà. Poco dopo si sentirono i piedini di Adèle attraversare frettolosamente l’atrio.
La bambina entrò, trasformata come aveva detto il suo tutore.
Un vestito di raso color rosa, cortissimo e molto ricco aveva preso il posto dell’abitino scuro che indossava un momento prima; una ghirlanda di boccioli di rose le cingeva la fronte, e ai piedi portava delle calze di seta e dei sandaletti di raso bianco.
Est-ce que ma robe va bien?
esclamò la bambina avanzando. Et mes souliers? et mes bas?
Tenez, je crois que je vais danser!
E allargato il vestito attraversò la stanza a passo di danza fino a quando, raggiunto il signor Rochester, gli girò leggermente intorno sulle punte per lasciarsi cadere infine in ginocchio ai suoi piedi, esclamando: Monsieur, je vous remercie mille fois de votre bonté.
Poi, rialzatasi in piedi, aggiunse: C’est comme cela que maman faisait, n’est-ce pas, Monsieur? Proprio cosí! fu la risposta.
E, comme cela, lei ha vuotato le mie tasche britanniche dell’oro inglese che vi si trovava.
Sono stato ingenuo anch’io, signorina Eyre, sí; lei ora è meno ingenua di quel ch’ero io una volta.
I miei giorni belli sono passati ormai, ma mi hanno lasciato fra le mani questo fiorellino francese, di cui, in certi momenti, mi vien voglia di sbarazzarmi.
Non apprezzo piú la pianta da cui è nato, avendo scoperto che era di quella specie che poteva essere fertilizzata solo dall’oro; provo quasi pietà per questo fiore, specialmente quando ha l’aria cosí artificiale come in questo momento.
Lo mantengo e allevo per il principio della chiesa cattolica di espiare i miei peccati, grandi o piccoli, con un’opera buona.
Un giorno le spiegherò tutto quanto.
Buona notte.
Capitolo quindicesimo Il signor Rochester ebbe occasione, in seguito, di spiegarlo.
Un pomeriggio incontrò per caso me e Adèle; e mentre la bambina giocava con Pilot o con il volano, lui mi chiese di passeggiare insieme su e giú per il viale dei faggi senza perderla di vista.
Mi raccontò che Adèle era figlia di una ballerina dell’Opera, Céline Varens, per la quale lui un tempo aveva provato quella che chiamava una grande passion.
Céline pareva ricambiare il suo amore con ardore anche maggiore.
Nonostante la sua bruttezza credeva che lei l’adorasse; era convinto, disse, che la donna preferisse la sua taille d’athlète all’eleganza dell’Apollo del Belvedere.
Signorina Eyre, ero tanto lusingato da questa preferenza della silfide gallica per lo gnomo britannico, che la misi in un albergo e la contornai di servitú, carrozza, tappeti, diamanti, trine e tutto il resto.
In breve cominciai a rovinarmi come qualsiasi altro amante.
Non ebbi l’originalità di battere una strada nuova verso la vergogna e la rovina, ma ricalcai senza sgarrare di un centimetro il solito vecchio cammino.
Mi attendeva, come meritavo, il destino di tutti gli spasimanti. Andai da Céline una sera che non mi aspettava, e la trovai fuori casa.
Era una sera calda, ero stanco di camminare per Parigi, e cosí mi accomodai nel suo salottino, felice di respirare l’aria consacrata poco prima dalla sua presenza.
No… esagero. Non ho mai creduto che le aleggiasse intorno la virtú; si era lasciata dietro un profumo di muschio piú che un odore di santità. Stavo giusto soffocando per l’emanazione di quell’essenza, allorché decisi di aprir la finestra e di camminare sul balcone. Era illuminato dal chiaro di luna e dalla luce a gas, e fornito di qualche sedia. Sedetti e presi un sigaro… e mi scusi se ne prenderò uno anche adesso.
Seguí una pausa, durante la quale prese il sigaro e l’accese.
Dopo esserselo messo fra le labbra e aver tirato una boccata di fumo, continuò: Mi piacevano anche i dolci a quei tempi, signorina Eyre e stavo croquantando dei cioccolatini, cui alternavo qualche tirata di sigaro mentre osservavo le carrozze che passavano per la strada affollata dirette al vicino teatro dell’Opera, allorché in un elegante veicolo tirato da un bel paio di cavalli inglesi, riconobbi la voiture che avevo donato a Céline.
Era di ritorno. Naturalmente mi batteva forte il cuore per l’impazienza, poggiato contro la ringhiera di ferro a cui mi sorreggevo. La carrozza si fermò alla porta dell’albergo, come previsto; la mia fiamma scese dalla carrozza.
Benché avvolta in un mantello rivestimento inutile, tra l’altro, in una cosí calda serata di giugno la riconobbi immediatamente dal piedino che spuntava di sotto la gonna, mentre scendeva il predellino della carrozza.
Mi sporsi dal balcone, e stavo per pronunciare Mon ange con quel tono che è solo percettibile dall’orecchio dell’amore, quando dalla vettura dietro di lei scese un’altra persona, anch’essa avvolta in un mantello; portava però gli speroni, che tintinnarono a terra, e il cappello.
Entrò subito sotto l’arco della porte-cochère dell’albergo. Ha mai provato un moto di gelosia, signorina Eyre? Certo no. Non ho bisogno di chiederglielo, perché non ha mai conosciuto l’amore. Deve ancora provare sia l’uno che l’altra. La sua anima dorme.
Deve ancora arrivare il colpo che la sveglierà.
Lei crede che tutta l’esistenza si svolgerà nella calma in cui è fluita la sua gioventú fino ad ora.
Navigando con gli occhi chiusi e le orecchie ovattate, non vede gli scogli irti che spuntano qua e là nella corrente, né sente i marosi ribollire ai loro piedi.
Ma ricordi le mie parole: verrà un giorno in cui si troverà in una stretta difficile, dove la corrente della vita si spezzerà in gorghi tumultuosi, pieni di schiuma e strepito; e lei finirà sbattuta contro le rocce, oppure sollevata e trasportata da un’ondata verso una corrente piú calma… come è capitato a me.
Amo questo giorno, questo cielo d’acciaio. Amo la tranquillità della terra indurita dal gelo.
Amo Thornfield, la sua antichità, il suo isolamento, i suoi alberi vecchi e pieni di corvi e di spine, la sua facciata grigia e le file di finestre che riflettono la volta metallica del cielo.
Eppure per quanto tempo ne ho aborrito perfino il pensiero, e l’ho fuggita come se fosse un enorme lazzaretto!
Come l’aborro ancora… Strinse i denti e rimase in silenzio. Si fermò e sferrò col piede un colpo contro il terreno. Pareva che fossero sorti in lui dei pensieri odiosi che lo avvinghiassero al punto di impedirgli di procedere. In quel momento stavamo risalendo il viale. Ci trovammo di fronte al palazzo.
Alzati gli occhi all’edificio, gli lanciò uno sguardo quale non ho mai visto né prima né dopo di allora.
Sembrava che, in quel momento, dolore, vergogna, ira, impazienza, disgusto, orrore venissero a conflitto nella grande pupilla che si dilatava sotto le ciglia scure come l’ebano.
Fu una lotta aspra; ma un nuovo sentimento sorse e trionfò, cinico e risoluto, a sedare la passione, e pietrificare i lineamenti dell’uomo. Proseguí: Mentre sono rimasto in silenzio, signorina Eyre, stavo facendo i conti col mio destino. Stava lí vicino al tronco di quel faggio… come una delle streghe che apparvero a Macbeth sulla landa di Forres. Ami Thornfield?
mi ha detto sollevando il dito, e poi ha scritto nell’aria una frase a caratteri lividi lungo la facciata della casa, in mezzo alle file delle finestre: Amala se puoi!
Amala se osi!
Io l’amerò, ho risposto. Oserò amarla, aggiunse irosamente. E manterrò la mia parola.
Supererò gli ostacoli per raggiungere la felicità e la bontà… sí, la bontà. Desidero diventare un uomo migliore di quel che sono stato, e che sono.
Come il leviatano di Giobbe ruppe la lancia e il dardo e la corazza, gli impedimenti che altri considerano ferro e bronzo per me saranno paglia e legno fradicio.
Adèle corse da lui con il volano. Via, disse brusco. Sta’ lontano, bambina; oppure va’ da Sophie! Aveva ricominciato a camminare in silenzio, e mi arrischiai a riportarlo al punto dove aveva improvvisamente interrotto il suo racconto. Ha lasciato il balcone, signore, chiesi, quando entrò la signorina Varens?
Mi aspettavo quasi un severo rifiuto a questa domanda importuna; invece, uscendo dal suo isolamento, volse gli occhi verso di me e parve rasserenarsi.
Oh, avevo dimenticato Céline!
Ebbene, riprendendo, quando vidi la mia incantatrice accompagnata da un cavaliere, mi parve di udire un sibilo, e il verde serpente della gelosia rizzarsi sulle spire, penetrarmi nel petto e divorarmi il cuore in un istante.
Strano!
esclamò di colpo, cambiando di nuovo argomento.
Strano che abbia scelto lei come confidente di questa storia; ancor piú strano che lei mi ascolti pazientemente, come se fosse la cosa piú naturale del mondo che un uomo come me racconti a una fanciulla eccentrica e senza esperienza, come lei, le sue avventure con una ballerina dell’Opera!
Ma un’originalità spiega l’altra, e infatti già una volta le ho detto che la sua serietà, circospezione e prudenza erano fatte per ricevere dei segreti.
Inoltre so quale anima ho messo in comunicazione con la mia.
So che non è prona al contagio: è singolare, unica. Fortunatamente, non intendo farle del male; ma anche se ne avessi l’intenzione, non ne sarebbe danneggiata. Piú conversiamo insieme meglio è: io non posso contaminarla, ma lei può sollevare me –.
Dopo questa digressione continuò: Rimasi sul balcone. Verranno certamente nel suo boudoir, pensai, e io preparerò un’imboscata.
Cosí, allungata la mano attraverso la finestra aperta, tirai la tenda lasciando solo un’apertura per vedere; poi chiusi la finestra eccetto una fessura abbastanza larga da lasciar passare le paroline dolci di un innamorato.
Tornai alla mia sedia, e come avevo previsto la coppia entrò. Misi subito l’occhio allo spiraglio.
Entrò la cameriera di Céline, accese la lampada, la depose sul tavolino e si ritirò.
Cosí riuscivo a vedere benissimo i due; si tolsero il mantello, e apparve la Varens in tutto il suo splendore di rasi e di gioielli , insieme al suo accompagnatore vestito da ufficiale.
Lo riconobbi; era un giovane visconte, libertino e scapestrato, che avevo incontrato qualche volta in società: lo disprezzavo a tal punto che non provai per lui neppure odio.
Non appena lo vidi, non sentii piú il morso della gelosia; perché il mio amore per Céline cessò all’istante.
Una donna capace di tradirmi con un individuo siffatto non era degna di essere amata. Meritava soltanto disprezzo; meno comunque di me, che mi ero lasciato menare per il naso da lei. Cominciarono a chiacchierare. La loro conversazione mi confortò alquanto. Frivola, interessata, priva di sentimento e di intelligenza: atta piú a calmare che a eccitare l’ira di un ascoltatore. Sul tavolo c’era un mio biglietto da visita; lo notarono, e la conversazione cadde su di me.
Nessuno dei due possedeva spirito ed energia sufficienti a schernirmi con sagacia, ma mi insultarono grossolanamente come permettevano i loro poveri mezzi; Céline, soprattutto, mi attaccò abbastanza vivacemente sui miei difetti fisici, dandomi del deforme.
Ora, era sua abitudine manifestare un’ammirazione fervente per quella ch’essa chiamava la mia beauté mâle; proprio all’opposto di lei, che, al secondo incontro, mi disse esplicitamente che non mi crede bello.
Il contrasto mi ha colpito subito e… Arrivò di nuovo Adèle di corsa.
Monsieur, John è venuto a dire che è arrivato il suo amministratore e desidera vederla.
Ah!
In tal caso devo tagliar corto. Aprii la finestra, e li sorpresi. Restituii a Céline la sua libertà, e l’avvisai che doveva lasciare l’albergo. Le offrii del denaro per i suoi bisogni immediati, incurante delle sue grida, dei suoi isterismi, delle sue preghiere, delle sue proteste. Al visconte diedi appuntamento al Bois de Boulogne. E la mattina seguente ebbi il piacere di incontrarlo, e di piantargli una palla in una di quelle braccia smidollate che si ritrovava. Pensavo di aver chiuso cosí la faccenda.
Sfortunatamente, però, la Varens sei mesi prima aveva dato alla luce Adèle, che, a sentir lei, era mia figlia; e può anche darsi, benché non riscontri nei suoi lineamenti nessuna prova di tale triste paternità.
Pilot mi assomiglia piú di lei. Alcuni anni dopo che ebbi rotto i rapporti con la Varens, lei abbandonò la bambina per fuggire in Italia con un musicista o un cantante. Non ho mai riconosciuto che Adèle avesse qualche diritto di esser mantenuta da me, e neppure ora glielo riconosco, perché non sono suo padre. Sapendola abbandonata, però, ho tolto quella povera creatura dal fango di Parigi, e l’ho trapiantata qui per farla crescere sul sano suolo della campagna inglese. La signora Fairfax ha trovato lei per educarla. Ma ora che sa che è la figlia illegittima di una ballerina francese, forse cambierà idea sulla sua situazione e sulla sua protetta. Un giorno o l’altro verrà da me ad annunciarmi che ha trovato un altro posto, pregandomi di cercare una nuova istitutrice. Non è forse vero? No. Adèle non è responsabile delle colpe della madre, né delle sue.
Io provo già dell’affetto per la bambina, e ora che so che, in un certo senso, è senza genitori, abbandonata dalla madre e rinnegata da lei, mi ci attaccherò piú di prima.
Come potrei preferire il rampollo viziato di una famiglia ricca che mi detesterebbe e mi considererebbe un fastidio, a un’orfanella che mi giudica un’amica?
Ah, la pensa cosí!
Bene, ora devo andare, e vada anche lei, si fa buio.
Ma io rimasi ancora pochi minuti fuori con Adèle e con Pilot, a correre con lei e a giocare a volano.
Quando rientrammo, le tolsi mantello e cappello e la tenni per un’ora sulle ginocchia, permettendole di chiacchierare a suo piacere senza rimproverarla per certe piccole e frivole libertà a cui si abbandonava quand’era vezzeggiata, segno di un carattere superficiale, ereditato probabilmente da sua madre, che strideva con lo spirito inglese.
Ciononostante Adèle aveva le sue qualità, e io ero disposta ad apprezzare tutto ciò che di buono c’era in lei. Cercai nella sua espressione e nei suoi tratti una somiglianza col signor Rochester, ma non la trovai. Non c’era nulla che li facesse ritenere parenti.
Peccato, perché se si fosse potuto provare che gli assomigliava in qualcosa, lui l’avrebbe tenuta in maggior considerazione.
Solo dopo essermi ritirata in camera mia, ripensai al racconto del signor Rochester.
Come mi aveva detto, non c’era nulla di straordinario in tutta quella storia.
La passione di un inglese ricco per una ballerina francese, e il tradimento di quest’ultima, erano senza dubbio avvenimenti di tutti i giorni in società; ma c’era qualcosa di veramente strano nella grande emozione che l’aveva colto all’improvviso mentre esprimeva la soddisfazione per il piacere di vivere di nuovo nel vecchio palazzo e nelle sue terre.
Non riuscendo a spiegarmelo, cominciai a considerare la condotta del padrone nei miei confronti.
La fiducia che aveva creduto bene di riporre in me era un omaggio alla mia discrezione.
La consideravo e accettavo come tale. Da qualche settimana in qua il suo umore a mio riguardo era piú stabile.
Quando m’incontrava per caso, pareva compiacersene, e mi rivolgeva sempre un sorriso o una parola; quando mi convocava alla sua presenza con un invito formale, mi accoglieva con una cordialità tale da farmi pensare di possedere davvero il dono di divertirlo, e che queste conversazioni serali costituissero per lui un piacere come per me un profitto.
Io, veramente, parlavo abbastanza di rado, ma stavo ad ascoltarlo deliziata. Aveva un temperamento comunicativo.
Provava gusto ad aprire a una mente ignara scene e costumi del vasto mondo ; per parte mia provavo un vivo godimento ad accogliere le idee nuove che mi comunicava, nell’immaginarmi i quadri nuovi che descriveva, e nel seguirlo con la fantasia nelle regioni ignote che mi svelava, senza mai turbarmi con alcuna allusione perniciosa.
La sua disinvoltura mi liberava da ogni penosa soggezione; la franchezza amichevole, corretta quanto cordiale, con la quale mi trattava, mi attiravano a lui. In certi momenti mi sembrava piú un parente che un padrone, benché a volte si dimostrasse ancora autoritario. Non ci davo peso, però, perché sapevo che era il suo modo di fare.
I nuovi interessi che si aggiungevano alla mia vita mi rendevano tanto contenta, che cessai di struggermi per la mancanza di una famiglia.
Il mio destino pareva aprirsi a nuovi scenari, i vuoti della mia esistenza colmarsi, la mia salute fisica migliorare.
Misi su qualche chilo e m’irrobustii. E il signor Rochester era sempre brutto ai miei occhi?
No, lettore: la gratitudine unita ad altri delicati sentimenti rendeva il suo viso l’oggetto che piú amavo vedere; la sua presenza illuminava una stanza meglio del fuoco piú risplendente.
Pure non avevo dimenticato i suoi difetti, e non avrei potuto, perché li mostrava spesso. Era orgoglioso, sarcastico e sferzante oltre ogni descrizione. Dentro di me capivo che la sua grande gentilezza verso di me era controbilanciata da una ingiusta severità verso molti altri. Era anche di umore cangiante e imprevedibile.
Piú di una volta, quando mi mandava a chiamare per leggergli qualcosa, lo avevo trovato seduto tutto solo in biblioteca, con la testa appoggiata sulle braccia incrociate e, sollevato il viso, gli avevo scorto un cipiglio triste, quasi maligno.
Ma io attribuivo i suoi sbalzi d’umore, la sua durezza e le sue passate colpe a qualche tiro crudele giocatogli dal destino.
Secondo me era un uomo di inclinazioni migliori, di principî piú nobili, di gusti piú elevati di quel che l’avevano spinto a essere le circostanze, l’educazione e la sorte.
C’era in lui dell’ottima stoffa, mi pareva, benché per il momento giacesse inutilizzata.
Devo confessarlo, mi addoloravo del suo dolore, qualunque fosse, e avrei voluto attenuarlo.
Spenta ormai la candela e coricatami, non riuscivo dormire, ripensando al momento in cui si era fermato sul viale e mi aveva raccontato che il destino gli s’era parato di fronte, sfidandolo ad essere felice a Thornfield.
Perché no?
mi chiesi.
Che cosa lo allontana da questa casa?
La lascerà di nuovo presto?
La signora Fairfax diceva che raramente vi rimaneva per piú di quindici giorni di seguito; e ora è qui da otto settimane.
Se fosse partito il cambiamento mi avrebbe dato un gran dolore.
E se fosse rimasto assente durante la primavera, l’estate e l’autunno, avrebbe tolto la gioia al sole e alle belle giornate!
Non so se avessi dormito o no dopo quella riflessione; comunque fosse, mi svegliai di soprassalto nell’udire un mormorio incerto e lugubre che pareva venire proprio dalla camera sopra la mia.
Rimpiansi di aver spento la candela: era buio pesto.
Mi sentii in un incubo. Mi alzai a sedere sul letto, in ascolto.
Il rumore cessò.
Cercai di addormentarmi di nuovo, ma il cuore mi batteva all’impazzata e non riuscivo a ritrovare la calma.
Nell’atrio la pendola suonò le due.
In quel momento ebbi l’impressione che qualcuno toccasse la porta della mia camera, come se delle dita l’avessero sfiorata per farsi strada nel buio del corridoio.
Chiamai: Chi è?
Nessuno rispose.
Rabbrividii di paura.
Poi pensai che poteva essere Pilot: quando per caso trovava aperta la porta delle cucine, spesso andava a sdraiarsi sulla soglia della camera del signor Rochester.
Certe mattine lo avevo visto accucciato là. Questo pensiero mi calmò un poco.
Mi stesi e il silenzio mi tranquillizzò i nervi; non si udiva piú il minimo rumore nella casa, e cominciai a sentirmi tornare il sonno.
Ma era destino che quella notte non dormissi.
Avevo appena iniziato a sprofondare in un sogno, che fu messo in fuga da un rumore che mi gelò fino alle ossa. Era un riso demoniaco, sommesso e profondo, che pareva venire dal buco della serratura della mia camera.
La testa del mio letto era vicina alla porta, e mi parve dapprima di avere quel riso spiritato proprio accanto, o meglio che uscisse dal mio guanciale.
Mi sollevai, mi guardai intorno e non vidi nulla, ma mentre stavo ancora in osservazione, la risata si ripeté: capii che veniva da dietro la porta.
Il mio primo impulso fu di alzarmi a serrare il chiavistello, invece gridai di nuovo: Chi è?
Si sentí un gorgoglio e un lamento. Un momento dopo si udirono dei passi nel corridoio, diretti verso la scala che conduceva al terzo piano.
Sentii aprirsi e richiudersi la porta che di recente era stata messa in fondo alle scale; poi su tutto calò il silenzio.
Sarà Grace Poole?
È invasata dal demonio?
pensai.
Mi era impossibile ormai restare ancora in camera mia: dovevo andare dalla signora Fairfax. Infilai rapidamente il vestito, e mi copersi con uno scialle.
Aprii la porta con mano tremante.
Là fuori, sulla stuoia del corridoio, c’era una candela che ardeva.
Fui sorpresa da questa scoperta, ma ancora piú stupita di notare che l’aria era opaca e piena di fumo; mentre guardavo qua e là per vedere da dove provenisse quella nuvola bluastra, cominciai a sentire un forte odore di bruciato.
Qualcosa scricchiolò.
Era una porta socchiusa: quella del signor Rochester, da dove il fumo usciva a fiotti.
Non pensai piú alla signora Fairfax, e neppure a Grace Poole e alla risata. In un lampo fui nella camera. Lingue di fuoco circondavano il letto e le tende erano in fiamme.
E, in mezzo alle vampe, il signor Rochester stava immobile, profondamente addormentato.
Si svegli, si svegli!
gridai.
Lo scossi, ma egli brontolò solo qualcosa e si voltò. Il fumo l’aveva istupidito.
Non c’era un momento da perdere; il fuoco aveva attaccato anche le coperte. Corsi al catino e alla brocca, fortunatamente tutti e due di grandi dimensioni e pieni d’acqua.
Li vuotai sul letto e sul suo occupante, corsi a prendere l’acqua che avevo in camera mia, rovesciai anche quella sull’incendio e grazie a Dio riuscii a spegnerlo.
Lo sfrigolio dell’acqua gettata sul fuoco, il rumore della brocca, caduta a pezzi in terra dopo che l’avevo adoperata, e soprattutto la doccia d’acqua fredda, svegliarono finalmente il signor Rochester.
Benché fosse buio, capii che era tornato in sé, perché lo udii lanciare strane imprecazioni al risvegliarsi in un lago d’acqua.
C’è un’inondazione? gridò. No, signore, risposi, ma c’è stato un incendio. Si alzi, ora non è piú in pericolo.
Vado a prendere una candela.
Per tutti gli spiriti della terra, è lei, Jane Eyre?
chiese.
Che cosa mi ha fatto, maga, incantatrice?
C’è qualcun altro nella camera? Avete deciso di farmi affogare?
Vado a prendere una candela, signore; e in nome del cielo, si alzi. Qualcuno ha cercato di farle del male.
Deve scoprire al piú presto chi è stato e come ha fatto.
Ecco, mi alzo!
Ma ora andrebbe a cercare una candela a suo rischio e pericolo; aspetti due minuti finché abbia trovato qualche indumento asciutto, se ce n’è ancora… sí, ecco la mia vestaglia.
Corra, ora.
Corsi fuori e portai la candela che bruciava ancora nel corridoio.
La prese dalle mie mani, la sollevò per ispezionare il letto tutto nero e bruciacchiato, le tende bagnate, il tappeto fradicio di acqua.
Che cos’è?
Chi è stato?
domandò. Gli raccontai in breve quel che sapevo.
Il riso strano che avevo udito nella galleria, i passi che salivano al terzo piano, il fumo e l’odore dell’incendio che mi avevano condotto nella sua camera; e in quale stato avevo trovato lí le cose, e come l’avevo innaffiato con tutta l’acqua a mia disposizione.
Ascoltò molto serio. Il suo viso dimostrava piú interesse che stupore, e rimase un momento in silenzio dopo che ebbi finito.
Vado a chiamare la signora Fairfax?
domandai. La signora Fairfax?
No.
Perché diavolo la vuol chiamare?
Che cosa può fare?
La lasci dormire tranquilla.
Allora andrò a cercare Leah, e a svegliare John e sua moglie.
No di certo; resti tranquilla.
Ha uno scialle: se non ha abbastanza caldo prenda il mio mantello e se lo metta addosso, e si segga sulla poltrona; ecco qua.
Ora metta i piedi sullo sgabello, per non tenerli all’umido.
Devo lasciarla per alcuni minuti: prenderò la candela. Rimanga dov’è fino al mio ritorno, immobile come una statua.
Farò una visita al terzo piano.
Non si muova, mi raccomando, e non chiami nessuno.
Uscí, e vidi la luce allontanarsi.
Percorse il corridoio con passo felpato, aprí la porta della scala col minor rumore possibile, la richiuse, e l’ultimo barlume svaní.
Passò molto tempo.
Cominciavo a sentirmi stanca.
Avevo freddo nonostante il mantello, e non vedevo la necessità di rimanere dal momento che non dovevo svegliare nessuno.
Stavo quasi per procurare un dispiacere al signor Rochester col disobbedirgli, quando rividi la luce tenue brillare sulle pareti del corridoio, e udii i suoi piedi nudi sulla stuoia.
Spero che sia lui pensai e nulla di peggio.
Rientrò pallido e accigliato.
Ho scoperto tutto, disse appoggiando la candela sul lavabo.
È come pensavo. Come, signore?
Non rispose, ma rimase in piedi a braccia conserte, con gli occhi fissi a terra.
Trascorsi alcuni minuti, chiese con voce alquanto strana: Ho dimenticato se ha detto di aver visto qualcosa quando ha aperto la porta della camera.
No, soltanto la candela per terra.
Ma ha sentito una risata singolare.
Aveva già sentito, immagino, quella risata o qualcosa di simile?
Sí, signore: vi è una donna che cuce qui, di nome Grace Poole… Ride in quel modo.
È una persona bizzarra.
Esattamente.
Grace Poole: ha indovinato.
È come lei dice, bizzarra… lo è davvero.
Bene, provvederò.
Frattanto mi rallegro che lei sia l’unica persona, oltre me, a conoscenza degli avvenimenti di questa notte.
Lei non è una sciocca chiacchierona, e quindi non ne parli. Penserò io ad aggiustare le cose, disse, indicando il letto.
Poi aggiunse: E ora ritorni in camera sua.
Io dormirò benone sul divano della biblioteca per il resto della notte. Sono quasi le quattro e fra due ore la servitú si alzerà.
Buona notte, allora, dissi incamminandomi.
Parve sorpreso, atteggiamento incongruo, visto che mi aveva appena congedato. Come, esclamò, mi lascia già e in questo modo? Mi ha detto lei che posso andare, signore. Ma non senza salutarmi; non senza qualche parola cortese.
Insomma, non cosí freddamente.
Ma come, mi ha appena salvato la vita, strappandomi a una morte terribile e crudele, e se ne va come se fossimo degli estranei!
Mi stringa almeno la mano.
Gliela porsi. La tenne stretta prima con una, poi con tutte e due le mani.
Mi ha salvato la vita.
Ho piacere di aver contratto con lei un debito immenso.
Non posso dire di piú, soltanto che non potrei sopportare tale obbligo con un altro.
Ma con lei è un’altra cosa. Non lo sento come un peso, Jane. Si arrestò e mi guardò intensamente.
Gli tremavano delle parole sulle labbra… ma non riusciva a pronunciarle.
Buona notte, signore.
In questo caso non c’è nessun debito, beneficio, peso, né obbligo. Sapevo, continuò, che mi avrebbe fatto del bene un giorno.
Gliel’ho letto negli occhi la prima volta che l’ho incontrata; la loro espressione e il loro sorriso non fecero sussultare...
Si interruppe.
Poi riprese rapidamente: Non fecero sussultare di gioia l’intimo del mio cuore cosí per nulla. La gente parla di simpatie spontanee; si sente dire che ci sono degli spiriti buoni. Vi sono granelli di verità nelle storie piú strampalate. Buona notte, mia cara protettrice! Aveva una strana energia nella voce e una strano fuoco nello sguardo.
Sono contenta di essermi svegliata in tempo, dissi, e feci per andare.
Come!
Vuole andare?
Ho freddo, signore.
Freddo?
Già… sta in piedi in un lago!
Vada, allora, Jane; vada!
Ma mi serrava ancora la mano e non potevo liberarla.
Ricorsi ad un espediente.
Mi sembra di aver sentito muoversi la signora Fairfax, dissi.
Bene, mi lasci –. Sciolse le dita e io andai via. Tornai nel mio letto, ma non avevo sonno.
Fino all’alba mi parve di galleggiare su un mare non minaccioso ma agitato, ove ondate di affanno si rovesciavano su flutti di gioia.
E mi sembrava a volte di scorgere, oltre le acque in tempesta, una spiaggia dolce come le alture di Beulah, con il soffio di una brezza gagliarda a spingere il mio spirito al sicuro verso la meta; eppure non riuscivo a raggiungerla, perché un vento contrario, di terra, mi respingeva continuamente indietro.
La ragione si opponeva alla pazzia, il giudizio debellava la passione.
Troppo eccitata per dormire, mi alzai non appena spuntò il giorno. Capitolo sedicesimo Desideravo e temevo a un tempo di rivedere il signor Rochester il giorno che seguí quella notte insonne. Volevo risentire la sua voce, ma esitavo a incontrare i suoi occhi. Durante la mattinata aspettai di momento in momento il suo arrivo. Non era frequente che entrasse nello studio, ma qualche volta vi si fermava per qualche minuto, e quel giorno avevo l’impressione che sarebbe venuto di sicuro. Ma quella mattina passò come al solito. Nulla venne a interrompere i tranquilli studi di Adèle.
Solamente dopo colazione sentii del trambusto venire dalle parti della camera del signor Rochester, la voce della signora Fairfax, di Leah e della cuoca, cioè la moglie di John, e perfino quella rauca di suo marito.
Sentii delle frasi come: È stato un miracolo che il signore non sia bruciato vivo nel letto!
Che fortuna che abbia avuta la prontezza di spirito di pensare alla brocca dell’acqua!
Strano che non abbia svegliato nessuno!
Speriamo che non si sia preso un raffreddore a dormire sul divano della biblioteca!
A questa conversazione seguí un rumore di strofinacci e di rassettamento: quando passai davanti alla camera per scendere a pranzo, vidi attraverso la porta aperta che tutto era stato rimesso in ordine.
Mancavano solo le tende al letto. Leah stava in piedi sull’orlo della finestra, a strofinare i vetri scuriti dal fumo.
Stavo per parlarle, perché volevo sapere come era stato spiegato l’incidente, quando, entrando, vidi un’altra persona nella camera, una donna che sedeva sulla sedia accanto al letto e che cuciva gli anelli alle tende nuove.
Questa donna altri non era che Grace Poole.
Stava là contegnosa e taciturna come il solito, con il suo abito scuro, il grembiule a scacchi e il fazzoletto bianco. Pareva tutta assorta nel suo lavoro.
La fronte dura e le fattezze volgari non lasciavano trasparire il pallore, né la disperazione che ci si sarebbe aspettati dalla fisionomia di una donna che ha tentato di commettere un omicidio, che è stata seguita dalla sua vittima la notte prima fino alla sua tana, e , da lei accusata del delitto perpetrato.
Ero stupita e confusa. Grace alzò gli occhi, mentre ancora la fissavo.
Non la vidi né trasalire, né arrossire, né impallidire: nulla che tradisse l’emozione o la coscienza della colpevolezza, né la paura della scoperta.
Disse: Buon giorno, signorina nel solito modo flemmatico e secco; poi riprese un anello e del filo, e continuò a cucire.
La metterò alla prova pensai. Questa assoluta impassibilità è inspiegabile.
Buon giorno, Grace, dissi. Che cosa è accaduto in questa camera?
Mi è parso di sentire i domestici parlare tutti insieme poco fa. Il padrone leggeva a letto la notte scorsa.
Si è addormentato con la candela accesa, e le tende han preso fuoco; ma fortunatamente si è svegliato prima che il fumo si appiccasse alle coperte o al legno, ed è riuscito a spegner le fiamme con l’acqua della brocca.
Bizzarro! dissi a voce bassa e senza distogliere lo sguardo da lei. E il signor Rochester non ha svegliato nessuno? Nessuno l’ha sentito agitarsi?
Sollevò gli occhi su di me; e questa volta c’era della consapevolezza nella sua espressione. Sembrava che mi esaminasse cautamente, poi rispose: Lei sa, signorina, che la servitú dorme cosí lontano che non è probabile l’abbia udito. La camera della signora Fairfax e la sua sono le piú vicine a quella del padrone.
Ma la signora Fairfax dice di non aver sentito nulla. Le persone anziane spesso hanno il sonno pesante –.
Si fermò un istante, e poi aggiunse con una specie di voluta indifferenza, ma con un tono marcato e significativo: Ma lei è giovane, signorina, e direi che ha il sonno leggero. Forse ha sentito un rumore.
Sí, dissi io, abbassando la voce, di modo che Leah che stava ancora pulendo i vetri non mi sentisse, e all’inizio ho pensato che fosse Pilot. Ma i cani non ridono, e invece io son sicura d’aver sentito una risata.
Una risata strana –.
Grace Poole prese una nuova gugliata di filo, l’incerò attentamente, l’infilò nell’ago con mano ferma, e poi disse con calma assoluta: È poco verosimile, credo, signorina, che il padrone abbia riso, trovandosi in tal pericolo; lei deve aver sognato.
Non ho sognato dissi accalorandomi, provocata da quella sua freddezza sfrontata.
Mi guardò di nuovo con lo stesso occhio penetrante e scrutatore.
Ha detto al padrone che ha sentito ridere? domandò. Non ho avuto l’occasione di parlargli questa mattina Non ha pensato ad aprire la porta, e a guardare nel corridoio?
continuò.
Sembrava che mi sottoponesse a un interrogatorio, per tirarmi fuori delle notizie senza che me ne accorgessi. Mi balenò l’idea che se avesse scoperto che sapevo o sospettavo la sua colpevolezza, mi avrebbe giocato uno dei suoi tiri maligni. Pensai ch’era prudente stare in guardia. Al contrario, dissi, ho sprangato la porta.
Non ha allora l’abitudine di chiuderla tutte le sere prima di andare a letto.
Demonio!
Vuol conoscere le mie abitudini, per preparare i suoi piani di conseguenza! L’indignazione prevalse ancora sulla prudenza. Risposi secca: Finora ho trascurato spesso di tirare il paletto; non lo credevo necessario.
Non mi ero resa conto che a Thornfield Hall ci fossero da temere pericoli o fastidi: ma in futuro e calcai sulle parole mi accerterò ben bene di essere al sicuro prima di coricarmi.
Farà bene, fu la risposta.
I dintorni sono tranquilli, mi risulta, e dacché è stata costruita non ho mai sentito che la casa sia stata derubata, sebbene sia noto che contenga centinaia di libbre di argenteria. E per una casa cosí grande vi è pochissima servitú, perché il padrone non c’è mai vissuto molto, e quando ci viene, non avendo famiglia, ha pochi bisogni.
Ma è sempre meglio premunirsi, penso io.
Ci vuol poco a chiudere una porta, ed è meglio mettere un paletto tirato fra sé e un pericolo.
C’è una quantità di persone, signorina, che si affida completamente alla Provvidenza; ma la Provvidenza non dispensa gli uomini dall’usare delle precauzioni, che anzi spesso il Signore benedice, se sono adoperate con discernimento –.
E qui terminò il discorso, lungo per le sue abitudini, e pronunciato con un contegno da quacchera.
Ero ancora sbalordita dallo straordinario dominio di sé e dall’ipocrisia impenetrabile che aveva mostrato, quando entrò la cuoca.
Signora Poole, disse rivolgendosi a Grace, il pranzo per la servitú è quasi pronto: vuole scendere? No.
Metta una pinta di birra e un pezzo di salsiccia su un vassoio e lo porterò io di sopra.
Vuole un po’ di carne?
Appena un boccone e un pezzetto di formaggio, nient’altro.
E il sago?
Non importa per ora; scenderò io prima dell’ora del tè e me lo preparerò da sola.
La cuoca poi si voltò verso di me, e mi disse che la signora Fairfax mi stava aspettando. Cosí me ne andai.
Mi costò uno sforzo ascoltare la signora Fairfax mentre raccontava dell’incendio delle tende durante il pranzo, tanto ero impegnata a lambiccarmi il cervello riguardo al carattere enigmatico di Grace Poole, e a meditare sul problema della sua posizione a Thornfield.
Mi chiedevo perché non era stata mandata in prigione quella mattina, o, almeno, licenziata dal padrone.
Il signor Rochester aveva in pratica dichiarato la sua convinzione della colpevolezza di Grace. Quale ragione misteriosa lo tratteneva dall’accusarla? Perché aveva imposto anche a me di tacere?
Era strano che quell’uomo audace, vendicativo e orgoglioso fosse in potere di una sua infima dipendente, a tal punto che, pur avendo lei attentato alla sua vita, non osasse accusarla apertamente e tanto meno punirla.
Se Grace Poole fosse stata giovane e bella, mi sarei arrischiata a credere che influissero sul signor Rochester dei sentimenti piú teneri della prudenza e della paura; ma sgraziata e grossa com’era, l’idea mi parve assurda.
Eppure mi dicevo, è stata giovane al tempo che fu giovane anche il padrone. La signora Fairfax mi disse una volta che vive qui da molti anni. Credo che non sia mai stata bella, ma possiede certamente originalità e forza di carattere per compensare la penuria delle doti fisiche. Il signor Rochester ama la fermezza e la stravaganza, e Grace è indubbiamente stravagante.
Può darsi che un vecchio capriccio l’abbia posto nelle sue mani, e che ora lei eserciti una segreta influenza sulle sue azioni, da cui non può, né osa liberarsi?
Ma, giunta a questo punto, mi si delineò cosí nettamente la sua figura tozza e piatta, e il suo viso duro, brutto e grossolano, che pensai: No, è impossibile; la mia supposizione non regge.
Eppure, insinuava la voce segreta che ci parla in fondo al cuore, neppure tu sei bella, e forse al signor Rochester piaci.
O almeno hai spesso questa impressione… ricorda le sue parole, il suo sguardo, la sua voce della notte scorsa!
Ricordavo tutto, discorsi, occhiate, e timbro della voce come se l’avessi ancora lí davanti.
In quel momento mi trovavo nello studio; Adèle disegnava e io, curva su di lei, le guidavo la matita.
La bambina alzò gli occhi preoccupata.
Qu’avez-vous, mademoiselle?
disse.
Vos doigts tremblent comme la feuille et vos joues sonte rouges: mais, rouges comme des cerises!
A star curva sento caldo, Adèle –.
Lei continuò a disegnare, io a pensare.
Scacciai dalla mente l’idea odiosa che vedeva protagonista Grace Poole; mi ripugnava.
Ponendomi a suo confronto, trovavo che eravamo diverse.
Bessie Leaven aveva detto che avevo l’aria di una signora, e aveva ragione: ero una signora.
E ora ero ancor meglio di quando mi aveva visto Bessie; ero piú colorita e piú in carne, piú vitale e piú vivace, perché avevo speranze piú rosee e gioie piú intense.
Viene sera, mi dissi guardando verso la finestra.
Oggi non ho sentito né la voce né il passo del signor Rochester; ma certo lo vedrò prima di notte.
Questa mattina temevo di incontrarlo; ora lo desidero con impazienza perché le mie attese sono andate deluse. Quando venne buio, e Adèle se ne andò a giocare nella stanza dei bambini insieme a Sophie, ne sentii ancor piú vivo il desiderio. Rimasi in ascolto per sentire se mi chiamasse un campanello da basso, se Leah salisse con un messaggio del signor Rochester.
Mi pareva ogni tanto di sentire il suo passo, e mi giravo verso la porta, aspettandomi di vederlo entrare.
Ma la porta rimaneva chiusa, e dalla finestra giungeva solo la notte. Non era troppo tardi, però. Spesso mi mandava a chiamare fra le sette e le otto, e non erano ancora le sei. Certamente non sarei rimasta delusa proprio quella sera che avevo tante cose da dirgli! Volevo riportare il discorso su Grace Poole, e sentire quel che mi avrebbe risposto. Volevo chiedergli apertamente se credeva davvero che fosse stata lei, la notte prima, a compiere quel vile attentato e, se ne era convinto, perché lo teneva segreto. Poco m’importava se la mia curiosità l’avrebbe irritato. Conoscevo l’arte di tormentarlo e calmarlo di volta in volta.
Era una delle mie prerogative, e un istinto sicuro mi impediva di andar troppo lontano, e oltrepassare i limiti.
Giunta al punto estremo, ricorrevo alla mia abilità.
Pur non venendo mai meno al rispetto, né agli obblighi della mia situazione, potevo trattare con lui qualsiasi argomento senza timore o ritegno; e questo metteva tutti e due a proprio agio.
Si sentí finalmente un passo sulle scale.
Apparve Leah, ma solamente per annunciarmi che era pronto il tè in camera della signora Fairfax.
Fui contenta di andar almeno da basso, perché in questo modo, pensai, ero piú vicina al signor Rochester.
Deve aver voglia di tè, disse la buona signora.
Ha mangiato cosí poco a pranzo! Temo che non stia bene; ha l’aria di aver la febbre. Oh, sto benissimo!
Non mi son mai sentita cosí bene.
Allora deve dimostrarlo mangiando con appetito; vuol riempire la teiera intanto che finisco questo punto?
Poi si alzò e chiuse le imposte che aveva tenuto aperte fino allora per godere anche dell’ultimo bagliore di luce; ma ormai l’oscurità era completa.
È bel tempo questa sera, disse guardando attraverso i vetri, anche se non ci sono le stelle.
Il signor Rochester ha avuto una giornata buona per il suo viaggio. Viaggio! È andato da qualche parte? Non sapevo fosse partito.
Oh, se n’è andato subito dopo la colazione.
È andato a Leas, dal signor Eshton, a quindici chilometri di qui, oltre Millcote.
Credo che ci sia una festa e vi sia riunita una compagnia; Lord Ingram, sir George Lynn, il colonnello Dent, e altri.
L’aspetta di ritorno questa sera? No, e neppure domani. È molto probabile che si fermi una settimana o anche di piú.
Quando queste persone eleganti e di mondo si trovano insieme si circondano di tali raffinatezze e divertimenti, e di tutto quel che può procurare piacere, che non hanno nessuna fretta di separarsi.
E gli uomini sono molto richiesti in tali occasioni: il signor Rochester è cosí estroso e vivace in società, che credo sia ben accetto a tutti.
Le signore ne sono innamorate. Eppure non si direbbe che il suo aspetto possa incontrare particolare favore ai loro occhi.
Ma penso che le sue conoscenze e il suo ingegno, e forse la ricchezza e la nobiltà di famiglia, facciano ammenda a qualche suo difettuccio.
Ci sono delle signore a Leas? La signora Eshton e le sue tre figliole: delle signorine elegantissime. E immagino che vi siano Blanche e Mary Ingram, delle donne molto belle. Vidi Blanche sei o sette anni fa, quando era una ragazza di diciott’anni. Venne qui per una festa che diede il signor Rochester.
Se avesse visto la sala da pranzo quel giorno: che decorazioni, che illuminazione stupenda!
Ci sarà stata una cinquantina di persone fra dame e cavalieri, tutti delle migliori famiglie della contea; e la signorina Ingram venne giudicata la piú bella della serata.
Lei l’ha vista, signora Fairfax; e com’è?
L’ho vista, sí.
Le porte della sala da pranzo erano spalancate; e alla servitú, come per Natale, fu permesso di riunirsi nel vestibolo per sentire le signore cantare e suonare.
Il signor Rochester volle che entrassi e che stessi seduta in un angolino a guardare.
Non ho mai visto spettacolo piú splendido. Le signore avevano abiti magnifici. La maggior parte… almeno la maggior parte delle piú giovani, erano belle, ma la signorina Ingram era certamente la reginetta. E com’è? Una figura alta e sottile, dalle spalle cascanti e dal collo lungo e aggraziato.
La carnagione olivastra e morbida, i lineamenti aristocratici; gli occhi simili a quelli del signor Rochester, grandi, scuri e lucenti come gemme.
E poi aveva una capigliatura nero corvino cosí graziosa e pettinata cosí bene: dietro una corona di grosse trecce, e davanti i riccioli piú splendidi che abbia mai visto.
Aveva un abito bianco come la neve con una sciarpa color ambra che le copriva le spalle e il petto, le si annodava di fianco e le scendeva fin sotto il ginocchio in lunghe frange.
Sui capelli portava un fiore, anche quello color ambra, in pieno contrasto con la massa dei suoi riccioli bruni.
Fu molto ammirata, naturalmente. Sí, certo.
E non soltanto per la sua bellezza, ma anche per la sua bravura.
Fu una delle dame che cantarono. Un signore suonò il piano, e lei e il signor Rochester cantarono un duetto.
Il signor Rochester?
Non sapevo che cantasse.
Oh, ha una bella voce di basso, e moltissimo orecchio. E la signorina Ingram che tipo di voce ha? Molto piena e potente: canta in modo stupendo, è un vero piacere ascoltarla.
E poi ha suonato.
Io non m’intendo di musica, ma il signor Rochester sí, e l’ho sentito dire che suona ottimamente.
E questa signorina cosí bella e perfetta ancora non si è sposata? Pare di no. Credo che lei e sua sorella non abbiano una grande dote.
I possedimenti del vecchio Lord Ingram erano inalienabili, e son toccati quasi tutti al figlio maggiore.
Mi meraviglio che nessun ricco signore si sia innamorato di lei; per esempio il signor Rochester.
È ricco, nevvero? Oh, sí. Ma fra loro vi è una differenza d’età considerevole. Il signor Rochester ha quasi quarant’anni; lei solo venticinque.
Che importa?
Tutti i giorni si vedono matrimoni con divario d’anni anche maggiore. È vero: eppure non credo che il signor Rochester considererebbe un’idea simile. Ma lei non mangia nulla; non ha neppure assaggiato un boccone da quando siamo a tavola.
No, ho troppa sete per mangiare.
Mi vuol dare un’altra tazza di tè?
Stavo per ritornare sull’argomento di un possibile matrimonio fra il signor Rochester e la bella Blanche; ma entrò Adèle e la conversazione prese un’altra piega.
Quando finalmente rimasi sola, ripensai alle informazioni che avevo raccolto.
Esaminai pensieri e sentimenti che albergavano in fondo al mio cuore sforzandomi di riportare fermamente al sicuro porto della ragione la mia immaginazione vagabonda e sfrenata. Richiamai alla memoria speranze, desideri, sentimenti che avevo nutrito durante l’ultima notte, e lo stato mentale generale a cui mi ero abbandonata negli ultimi giorni.
Intervenuta la ragione, cruda e diretta, a mostrarmi che avevo rifiutato la realtà, e mi ero gettata a corpo morto nell’ideale, cosí conclusi: mai era vissuta sulla terra persona piú folle di Jane Eyre; né che persona piú sciocca si era nutrita di dolci menzogne, trangugiando veleno come se fosse nettare.
Tu, dicevo, favorita del signor Rochester?
Tu, credi di aver le doti per piacergli?
Ti illudi di contare qualcosa per lui?
Va’ via!
La tua idiozia mi sconvolge.
E hai sentito piacere per certi suoi riguardi… I riguardi equivoci di un signore nobile e di mondo verso una sua dipendente.
Come hai osato sperare? Povera sciocca!
Tu ti ripeti da questa mattina la scena di questa notte. Nascondi la faccia e vergognati. Ti ha fatto dei complimenti a proposito dei tuoi occhi, no? Povera cieca! Spalanca le palpebre cispose per rimirare la tua esecranda stupidità.
Non va bene per una donna essere adulata dal suo superiore, che probabilmente non ha intenzione di sposarla. E per tutte le donne è follia covare un amore segreto che, se non corrisposto e ignorato, distrugge la vita che lo alimenta; se scoperto e corrisposto, conduce come un ignis fatuus in mezzo a paludi selvagge da cui non c’è scampo. Da’ retta, Jane Eyre: domani mettiti dinanzi allo specchio, e con i gessetti fatti un ritratto fedele senza smorzare le irregolarità sgradevoli. E sotto scrivi: Ritratto di un’istitutrice sconnessa, povera e bruttina. Poi prendi un pezzo di avorio, ne hai uno pronto nella scatola da disegno. Prendi la tavolozza, mescola i colori piú freschi e brillanti, scegli il pennello piú sottile e traccia con cura il viso piú delizioso che puoi immaginare.
Seguendo la descrizione di Blanche Ingram fatta dalla signora Fairfax, dipingi quel viso con le ombreggiature piú tenui e le tinte piú delicate; non dimenticare i riccioli corvini e gli occhi orientali.
Che cosa? Prendi il signor Rochester per modello? Niente piagnistei, niente sentimentalismi, niente rimpianti!
Che ti vengano in aiuto solo buon senso e fermezza. Ricorda i lineamenti nobili eppure armoniosi, il collo e il busto greco; e che si veda il braccio tornito e splendido, la mano delicata.
Non dimenticare l’anello di diamanti e il braccialetto d’oro, le trine aeree, il raso lucente e la sciarpa e la rosa dorata, e a questo ritratto da’ il nome di: Blanche, una dama di qualità.
Se in avvenire crederai per caso che il signor Rochester pensi bene di te, prendi questi due dipinti, mettili a confronto, e di’ a te stessa: Se il signor Rochester vuole, può benissimo guadagnarsi l’amore di questa nobile signorina; è verosimile che pensi seriamente a questa plebea povera e insignificante?
Decisi di eseguire i ritratti, e una volta presa la risoluzione, mi sentii piú calma e mi addormentai.
Mantenni la parola.
In un paio d’ore schizzai l’autoritratto a pastello; e in meno di quindici giorni finii una miniatura su avorio di una immaginaria Blanche Ingram.
Risultò un bel viso, e quando lo paragonai col disegno, il contrasto fu quello desiderato. Quel lavoro mi fece bene.
Mi ero tenute occupate testa e mani, e avevo fissato e rafforzato idee nuove che desideravo incidermi indelebilmente nel cuore.
Poco dopo, potei congratularmi con me stessa per la disciplina a cui avevo assoggettato i miei sentimenti.
Fu grazie a questo se negli avvenimenti che seguirono fui in grado di comportarmi con abbastanza calma; calma, che se non mi avessero trovata preparata, non sarei riuscita a mantenere neppure esternamente.
Capitolo diciassettesimo Passarono otto giorni e non giunse nessuna notizia del signor Rochester: dieci giorni, e ancora non si vide.
La signora Fairfax disse che non si sarebbe meravigliata se si fosse trasferito da Leas direttamente a Londra, e di lí nel continente, senza piú farsi vedere a Thornfield se non l’anno dopo.
Era capitato altre volte che se ne fosse andato in maniera cosí improvvisa e inaspettata. Al sentire questa notizia, cominciai a provare una strana stretta al cuore. In quel momento mi permisi la dolorosa esperienza della delusione; ma fatto appello al mio coraggio e ai miei principî, richiamai immediatamente all’ordine i miei sentimenti. Fu straordinario il modo in cui superai il passeggero abbaglio, come uscii dall’errore di supporre di avere motivi di interesse vitale nei movimenti del signor Rochester.
Non che mi umiliassi figurandomi in uno stato di inferiorità; anzi, mi dicevo: Tu non hai niente a che spartire con il padrone di Thornfield, a parte il fatto di ricevere lo stipendio per l’insegnamento alla sua protetta, e di provare gratitudine per il rispetto e la gentilezza che ti dimostra.
E del resto hai il diritto di aspettarteli, se compi il tuo dovere. Sta’ certa che questo è il solo legame che egli seriamente riconosca fra voi due. Non farlo oggetto del tuo amore, delle tue estasi, delle tue sofferenze, e via dicendo.
Resta al tuo posto, e guardati dal prodigare tutta la tua passione, la tua anima, il tuo entusiasmo a uno che non desidera tale dono e che lo disprezzerebbe.
Continuavo nei miei tranquilli compiti quotidiani; ma di tanto in tanto mi sorgeva nella mente il pensiero strano e peregrino di lasciare Thornfield e involontariamente facevo congetture su una nuova sistemazione.
Non credevo necessario reprimere questi pensieri, perché all’occorrenza avrebbero germogliato e dato frutti. Il signor Rochester era assente da piú di quindici giorni, allorché arrivò per posta una lettera alla signora Fairfax.
È del padrone, disse guardando l’indirizzo. Ora sapremo se doverci aspettare il suo ritorno oppure no.
Mentre rompeva il sigillo sulla busta e leggeva la missiva, continuai a bere il caffè. Era caldo, e attribuii a questa ragione il vivo rossore che tutt’a un tratto mi salí al viso. Perché la mia mano tremava, perché senza volerlo rovesciai metà del contenuto della tazza sul piattino? Preferii non ragionarci troppo.
Bene, qualche volta penso che viviamo troppo tranquilli; ma ora avremo l’opportunità di avere il nostro bel daffare, almeno per un po’ di tempo, disse la signora Fairfax, tenendo ancora il foglio dinanzi agli occhiali.
Io legai la stringa del grembiulino di Adèle, le diedi un’altra ciambellina, le riempii la tazza di latte, e dissi con indifferenza: Il signor Rochester, suppongo, non ritornerà presto. Al contrario. Sarà qui fra tre giorni, giovedí prossimo, e non verrà solo.
Non so quanti dei signori di Leas verranno con lui, ma ha mandato ordine di preparare tutte le camere piú belle, e di far pulire il salotto e la biblioteca.
Devo procurarmi dell’aiuto per la cucina dalla locanda di Millcote, e ovunque riesca a trovarlo. I signori e le signorine porteranno cameriere e servitori, e la casa sarà piena –. La signora Fairfax ingoiò la colazione, e corse via per cominciare i preparativi. I tre giorni che seguirono furono pieni di faccende. Avevo pensato che tutte le camere di Thornfield fossero pulite e in ordine; evidentemente, mi sbagliavo. Furono chiamate tre donne in aiuto; e non vidi mai piú in vita mia tanta confusione.
Furono puliti e strigliati i pavimenti, lavati gli intonaci, battuti i tappeti, spolverati i quadri, lustrati i vetri e i lampadari, riscaldate le camere da letto e data aria alle lenzuola e ai materassi.
Adèle correva tutta eccitata in mezzo allo scompiglio.
I preparativi e la prospettiva dell’arrivo della comitiva l’affascinavano.
Volle che Sophie esaminasse le sue toilettes, come chiamava gli abiti, e rinnovasse e rinfrescasse quelle passées.
Poiché era esentata dai doveri scolastici, non aveva da far altro che far salti e capriole nelle camere e gettarsi sulle montagne di materassi e cuscini ammonticchiati dinanzi ai camini.
Siccome la signora Fairfax mi aveva pregato di aiutare la cuoca , stavo tutto il giorno in cucina a preparare torte al formaggio, alla crema e pasticcini, a legare selvaggina e a guarnire i piatti di frutta.
Gli invitati erano attesi il giovedí pomeriggio, intorno alle sei, l’ora di cena.
Durante quei giorni non ebbi il tempo di inseguire chimere, e fui allegra e affaccendata come tutti gli altri, esclusa Adèle.
Pure di tanto in tanto la mia allegria riceveva una doccia fredda; e venivo risospinta, mio malgrado, in un mondo di dubbi e tetre supposizioni.
Questo mi capitava quando vedevo aprirsi lentamente la porta della scala che portava al terzo piano, e vedevo Grace Poole passare con la sua cuffia, il grembiule e il fazzoletto, sgattaiolare lungo il corridoio con passo felpato, e guardare nelle camere da letto messe sottosopra.
Magari consigliava la donna a giornata su come pulire la griglia, lucidare il marmo del camino o smacchiare la tappezzeria; e poi proseguiva per la sua strada.
Scendeva in cucina una volta al giorno, pranzava, fumava un po’ la pipa accanto al camino e risaliva nella sua lugubre tana, portandosi un boccale di birra come conforto. Delle ventiquattro ore della giornata ne trascorreva una soltanto in compagnia dei domestici suoi colleghi. Per tutto il resto del giorno se ne rimaneva in quella specie di solaio rivestito di quercia in cui si trovava la sua stanza al terzo piano.
Restava là a cucire, sola come una prigioniera in una cella.
La cosa piú strana era che nessuno oltre me, nella casa, notasse le sue abitudini o sembrasse meravigliarsene; nessuno parlava della sua situazione o delle sue occupazioni, nessuno compativa il suo isolamento e la sua solitudine.
Una volta, però, colsi una conversazione fra Leah e una donna a giornata a proposito di Grace. Leah aveva detto qualcosa che non afferrai e la donna rispose: Prende una paga buona, immagino. Sí, disse Leah, vorrei averla io. Non che mi lagni: a Thornfield non sono spilorci, ma la mia paga è un quinto della somma che riceve la signora Poole. E lei fa delle economie, e ogni trimestre porta i risparmi alla banca di Millcote. Non mi meraviglierei che abbia accumulato abbastanza da riuscire a vivere di rendita in caso se ne andasse.
Ma siccome è abituata al posto, non ha ancora quarant’anni ed è robusta e capace in ogni cosa, credo sia troppo presto perché si ritiri.
Ha delle mani abili, lo so bene, disse la donna.
Ah!
Sa bene cosa fare… nessuno lo sa meglio di lei, aggiunse Leah in tono allusivo; E non c’è nessuno che possa stare nei suoi panni, neppure per tutto il denaro che guadagna.
Proprio cosí!
fu la risposta.
Non mi meraviglierei se il padrone… Ma Leah a quel punto si voltò, mi vide e diede subito di gomito alla compagna per farla tacere.
Non lo sa?
sentii sussurrare la donna.
Leah scosse la testa, e la conversazione finí lí. Tutto quel che ne ricavai fu che a Thornfield c’era un mistero, e che io ne ero esclusa. Arrivò il giovedí.
Tutti i preparativi erano stati terminati la sera precedente; i tappeti distesi, le tende appese, ordinati i tavolini da toeletta, la mobilia lucidata, i fiori disposti nei vasi. Sia le camere che le scale erano pulite e lustre come non mai.
Anche l’atrio era stato messo in ordine e la grande pendola scolpita, i gradini e la balaustra della scalinata brillavano come specchi, mentre sulla credenza della sala da pranzo risplendeva l’argenteria.
In tutti gli angoli del salotto e del salottino c’erano vasi di fiori esotici.
Venne il pomeriggio. La signora Fairfax indossò il suo piú bel vestito di raso nero, infilò i guanti e l’orologio d’oro. Spettava a lei ricevere gli ospiti e accompagnare le signore nelle camere loro assegnate. Anche Adèle volle essere vestita; benché, secondo me, era poco probabile che fosse presentata agli invitati, almeno per quel giorno. Tuttavia, per farle piacere, permisi a Sophie di farle mettere un vestitino di mussola.
Quanto a me, non avevo bisogno di far nessun cambiamento; non sarei stata invitata a lasciare il mio santuario, poiché lo studio era diventato per me un luogo sacro in cui trovare rifugio per i miei affanni.
Quel giorno di primavera era stato mite e sereno: uno di quei giorni, verso la fine di marzo o il principio d’aprile, che giungono sulla terra quali araldi dell’estate.
Era ormai il tramonto, ma la sera era calda, e sedevo a lavorare nello studio con la finestra spalancata.
Si fa tardi, disse la signora Fairfax entrando col suo fruscío di seta.
Sono contenta d’aver ordinato il pranzo per un’ora piú tardi di quel che ha detto il signor Rochester, perché sono già le sei passate.
Ho spedito John al cancello a guardare se viene qualcuno sulla strada; si riesce a vedere per un bel pezzo in direzione di Millcote –.
Andò alla finestra.
Eccolo! John, novità?
Vengono, signora, fu la risposta.
Saranno qui fra dieci minuti.
Adèle volò alla finestra.
Io la seguii, avendo cura di tenermi in disparte, nascosta dalla tenda, per poter osservare non vista. I dieci minuti annunciati da John parvero molto lunghi, ma finalmente si udí il rumore delle ruote. Galoppavano sul viale quattro persone a cavallo; li seguivano due carrozze scoperte. Un fluttuar di veli e un ondeggiar di piume riempivano i veicoli.
Due dei cavalieri erano giovani, dall’aspetto ardimentoso; il terzo era il signor Rochester in groppa a Mesrour, il suo cavallo nero, con Pilot che lo precedeva di gran carriera.
Al suo fianco cavalcava una donna che insieme a lui faceva da avanguardia. Il completo rosso da amazzone della dama quasi spazzava il terreno, e il suo velo fluttuava al vento; dalle pieghe rifulgeva la sua ricca capigliatura corvina.
La signorina Ingram!
esclamò la signora Fairfax, e corse da basso a riceverli. Il corteo di cavalieri percorse il viale e girò l’angolo della casa. La persi di vista.
Adèle mi pregò di lasciarla scendere da basso.
La presi sulle ginocchia e cercai di farle capire che non doveva comparire dinanzi alle signore né ora né poi, se non era espressamente invitata; altrimenti il signor Rochester si sarebbe adirato.
La bambina versò qualche lacrima, ma vedendo il mio sguardo severo, acconsentí ad asciugarle.
Nell’atrio si sentiva ora un allegro tramestio, in cui voci squillanti di donne si fondevano armoniosamente ai toni piú bassi degli uomini, fra cui si distingueva la parlata sonora del padrone di Thornfield Hall, impegnato a fare ai suoi ospiti gli onori di casa.
Poi dei passi leggeri salirono le scale, e si sentí uno scalpiccío lungo il corridoio e delle risatine soffocate, un aprire e chiudere di porte.
E poi silenzio. Elles changent de toilettes, disse Adèle che era rimasta a sorvegliare ogni movimento delle signore. Sospirò.
Chez maman, aggiunse, quand il y avait du monde, je le suivais partout, au salon et à leurs chambres; souvent je regardais les femmes de chambre coiffer et habiller les dames, et c’etait si amusant; comme cela on apprend.
Hai fame, Adèle?
Mais oui, mademoiselle: voilà cinq ou six heures que nous n’avons pas mangé.
Allora, mentre le signore sono nelle loro camere, mi arrischierò ad andare a prendere qualcosa da mangiare.
Uscita dal mio rifugio, raggiunsi la scala di servizio che conduceva direttamente in cucina. Lí regnava una grande animazione.
La minestra e il pesce erano all’ultima fase di preparazione, e la cuoca era curva sui suoi crogioli in uno stato fisico e morale tale da minacciare l’autocombustione.
Nell’anticucina stavano seduti intorno al fuoco due cocchieri e i domestici dei signori poiché le cameriere, probabilmente, erano di sopra con le loro padrone, mentre i servitori ingaggiati a Millcote si davano da fare per ogni dove.
Attraverso questo caos raggiunsi finalmente la dispensa. Mi impossessai di un pollastrino freddo, di una treccia di pane, di qualche tartina, piatti e posate, e munita di questo bottino, feci una precipitosa ritirata. Avevo raggiunto il corridoio e stavo per chiudermi la porta di servizio alle spalle, quando un parlottare indistinto mi annunciò che le signore stavano uscendo dalle loro camere.
Non potevo raggiungere lo studio senza passare dinanzi all’uscio delle loro camere, correndo il rischio di essere sorpresa col mio carico di cibarie; cosí rimasi in cima alle scale dove era buio, perché il sole era ormai tramontato e si era al crepuscolo.
Di lí a poco le camere restituirono l’una dopo l’altra le loro belle occupanti. Erano leggiadre e aggraziate, e i loro vestiti scintillavano nella penombra.
Per un momento rimasero in gruppo all’estremità della galleria, a conversare vivacemente ma a voce sommessa, poi scesero le scale lievi come una nuvola chiara che percorre il pendio di una collina.
Non avevo mai visto prima di allora una riunione di dame tanto eleganti.
Sorpresi Adèle che spiava dalla porta socchiusa dello studio.
Che belle signore!
esclamò in inglese.
Oh, mi piacerebbe andare da loro!
Crede che il signor Rochester mi manderà a chiamare dopo cena? No, non credo, il signor Rochester ha altro da pensare. Lascia stare le signore per questa sera, forse le vedrai domani.
Ecco la cena –.
Aveva veramente fame, perciò il pollo e le tartine servirono a distrarla per un poco.
Avevo fatto bene a portare queste vettovaglie, altrimenti sia noi due che Sophie che invitai a partecipare al nostro pasto avremmo corso il rischio di non cenare del tutto.
Da basso erano tutti troppo affaccendati per pensare a noi.
La frutta non fu servita fin dopo le nove, e alle dieci i camerieri ancora correvano su e giú con i vassoi del caffè.
Permisi a Adèle di rimanere alzata piú tardi del solito, perché affermava che le era impossibile prender sonno finché si sentiva da basso lo sbatacchiare delle porte e il tramestio.
E poi, aggiunse, poteva sempre arrivare la convocazione del signor Rochester che lei era già svestita: Et alors, quel dommage!
Le raccontai delle favole e poi, tanto per cambiare, uscimmo nella galleria. L’atrio era illuminato, e la bimba si divertí ad assistere dalla balaustrata all’andirivieni dei domestici. Sul tardi giunse un suono di musica dal salotto dove era stato trasportato il piano. Io e Adèle ci sedemmo sulle scale ad ascoltare. Una voce si uní al suono del pianoforte: era una signora che cantava con grande dolcezza. Prima vi fu un assolo, poi un duetto e poi un canone a piú voci. Le pause erano riempite dal vivace mormorio della conversazione.
Rimasi a lungo ad ascoltare; a un tratto mi accorsi che le mie orecchie erano intente solo a distinguere fra le varie voci quella del signor Rochester, e, subito dopo averla riconosciuta, ad afferrare le parole in mezzo ai suoni, resi confusi dalla lontananza.
La pendola suonò le undici. Guardai Adèle, che mi aveva poggiato il capo sulla spalla.
Le si chiudevano gli occhi, perciò la presi in braccio e la portai a letto.
Era quasi l’una quando i signori e le signore si ritirarono nelle loro camere. Il giorno dopo fu bello come il precedente. La comitiva lo dedicò a una gita nei dintorni. Partirono la mattina presto, chi a cavallo, chi in carrozza. Io assistetti alla partenza e al ritorno.
La signorina Ingram, come il giorno avanti, era la sola donna che cavalcasse; e come il giorno avanti il signor Rochester le galoppava al fianco.
I due si tenevano un poco distaccati dagli altri.
Feci notare questo particolare alla signora Fairfax, che stava alla finestra con me: Lei dice che non è probabile ch’essi si sposino, dissi, ma vede che il signor Rochester la preferisce a tutte le altre signorine.
Sí, lo vedo bene: senza dubbio l’ammira. E lei ammira lui, aggiunsi. Guardi come inclina il capo dalla sua parte, quasi gli parlasse in confidenza. Ancora, purtroppo, non ho potuto vederla in volto. La vedrà questa sera, rispose la signora Fairfax. Ho fatto notare al signor Rochester quanto Adèle desideri essere presentata alle signore, e mi ha detto: Oh, che venga in sala dopo cena. E chieda alla signorina Eyre di accompagnarla. Sí, ha detto cosí solo per educazione; sono certa che non è necessario che io ci vada, risposi.
Ebbene, gli ho fatto osservare che, siccome non è abituata alla compagnia, pensavo che non avrebbe avuto piacere di trovarsi in mezzo a tutti quegli estranei.
E lui rispose nel suo modo asciutto: Sciocchezze! Se fa obiezioni, le dica che sono io che lo desidero. E se insiste le dica che, se non compare, andrò a prenderla di persona. Non gli darò questa seccatura, risposi. Andrò, in mancanza di alternative, ma non mi aggrada. Lei sarà presente, signora Fairfax? No, ho chiesto di essere dispensata, e il signore ha accettato.
Ora le spiegherò come potrà evitare di fare un ingresso ufficiale, che è la parte piú spiacevole. Entri in salotto mentre non c’è nessuno, prima che le signore si alzino da tavola, e si segga in un angolino tranquillo.
Non c’è bisogno che rimanga a lungo dopo l’ingresso dei signori, a meno che le faccia piacere; lasci solo che il signor Rochester possa controllare la sua presenza, e poi se la squagli.
Non la noterà nessuno.
Crede che questa gente rimarrà a lungo?
Forse due o tre settimane, certo non di piú.
Dopo le vacanze di Pasqua sir George Lynn, eletto di recente rappresentante in Parlamento per Millcote, dovrà andare a Londra ad assumere la sua carica.
Penso che il signor Rochester l’accompagnerà. Mi sorprende, anzi, che si sia trattenuto cosí a lungo a Thornfield.
Non fu senza trepidazione che vidi avvicinarsi l’ora in cui dovevo fare il mio ingresso in salotto.
Adèle era stata in estasi tutto il giorno, una volta saputo che la sera sarebbe stata presentata alle signore, e non si calmò finché Sophie non cominciò a vestirla.
Non appena ebbe i riccioli pettinati in belle onde, il vestito di raso color di rosa, la cintura allacciata e i guanti di pizzo infilati, assunse un aspetto serissimo.
Non ci fu bisogno di raccomandarle di non spiegazzare il vestito: si mise a sedere quieta, avendo cura di sollevare la gonna e mi assicurò che sarebbe rimasta immobile finché io non fossi stata pronta.
Fu presto fatto: infilai il mio vestito migliore , mi pettinai in un attimo, mi appuntai l’unico ornamento in mio possesso, la spilla di perle, e scendemmo.
Per fortuna il salotto aveva un altro ingresso oltre quello della sala dove gli ospiti stavano cenando.
La stanza era vuota; un gran fuoco bruciava silenzioso nel caminetto di marmo, e le candele ardevano solitarie tra i fiori incantevoli che ornavano i tavoli.
La tenda rossa era abbassata dinanzi all’arco; nonostante fossi separata dalla comitiva della sala accanto solo da una leggera cortina di tappezzeria, i convitati parlavano a voce cosí sommessa che non riuscii ad afferrare quel che dicevano.
Adèle, ancora tutta compresa dalla solennità del momento, sedette senza parlare sullo sgabello che le indicai.
Io mi ritirai accanto alla finestra, presi un libro e mi sforzai di leggere. Adèle trascinò lo sgabello ai miei piedi; dopo poco mi toccò un ginocchio.
Che cosa c’è, Adèle?
Est-ce que je ne puis pas prendre une seule de ces fleurs magnifiques, mademoiselle?
Seulement pour compléter ma toilette.
Mi sembra che pensi troppo alla tua toilette, Adèle; va bene, comunque. Presi una rosa da un vaso, e gliel’appuntai alla fusciacca. Fece un sospiro carico d’ineffabile soddisfazione, quasi fosse ormai colma la coppa della sua felicità.
Voltai il viso per celare un sorriso che non riuscivo a reprimere.
C’era qualcosa di ridicolo e anche di penoso nel culto ardente che la piccola parigina nutriva per i vestiti. Si sentí un rumore: qualcuno si alzava.
La tenda dell’arco venne tirata, e apparve la sala da pranzo il cui lampadario rovesciava un fiume di luce sull’argenteria e sui cristalli del magnifico servizio da dessert disposto sulla tavola.
Una schiera di signore passò sotto l’arco, entrò, e la cortina ricadde. Non erano che otto, ma, non so come, davano l’impressione d’essere molte di piú.
Alcune erano altissime; molte vestite di bianco; e c’era nel loro abbigliamento una ricchezza vaporosa che sembrava amplificare la loro figura come un alone di nebbia ingrandisce la luna.
Mi alzai e feci loro una riverenza: una o due inclinarono leggermente il capo in risposta, le altre si limitarono a squadrarmi.
Si sparpagliarono per la stanza. La leggerezza e la grazia dei loro movimenti mi ricordava uno stuolo di uccellini bianchi. Alcune si adagiarono sui divani, mezze sdraiate; altre si chinarono sui tavolini a esaminare fiori e libri. Le rimanenti si raccolsero intorno al fuoco. Parlavano tutte in un tono basso e cristallino, cui parevano abituate. In seguito venni a sapere i loro nomi, per cui ora posso presentarle. Prima di tutte c’era la signora Eshton con le due figliole. Certamente doveva esser stata una bella donna, ed era ancora ben conservata. Delle figlie, la maggiore, Amy, era piuttosto piccola, e aveva un viso e delle maniere puerili. Il vestito di mussola bianca con la cintura azzurra le donava. La seconda, Louisa, era piú alta e ben fatta, con un visino grazioso, di quelli che i francesi chiamano minois chiffonné.
Ambedue le sorelle erano chiare come gigli.
Lady Lynn era una signora grande e robusta sulla quarantina, molto rigida, molto altera, con un ricco vestito di raso dai colori cangianti. Fra i capelli scuri, all’ombra di una piuma azzurra, le scintillava una coroncina di gemme. La moglie del colonnello Dent era meno vistosa, ma dall’apparenza piú aristocratica. Aveva una figura snella, un viso pallido e gentile e capelli biondi.
Il suo vestito di raso nero, la sciarpa di splendido pizzo di Spagna e la collana di perle mi piacevano piú della vistosità da arcobaleno della nobildonna.
Ma le persone della compagnia che piú si distinguevano, certo anche a causa della loro alta statura, erano la vedova Lady Ingram con le figlie Blanche e Mary.
La vedova poteva avere dai quaranta ai cinquant’anni e aveva ancora una bella figura.
I suoi capelli erano ancora neri, i denti perfetti.
I piú l’avrebbero definita una donna splendida per la sua età; e tale era di sicuro, fisicamente parlando.
Ma mostrava un contegno di un’alterigia quasi insopportabile.
Aveva il naso aquilino, e il doppio mento che si univa a un collo taurino gonfio e paonazzo, conferendole un atteggiamento altezzoso e una posizione di rigidezza quasi impossibile.
A questo s’intonavano gli occhi duri e fieri: mi ricordavano quelli della signora Reed.
Parlava a voce alta, enfatica, arrogante: in poche parole, intollerabile.
Un vestito di velluto cremisi e un turbante indiano di stoffa di lamé d’oro le davano una maestosità veramente imperiale. Blanche e Mary erano della stessa statura, diritte e alte come pioppi. Mary era troppo gracile per la sua altezza, ma Blanche era modellata come una Diana.
L’osservai, naturalmente, con speciale interesse.
Prima per vedere se il suo aspetto corrispondesse alla descrizione della signora Fairfax, poi se assomigliasse alla miniatura che avevo dipinto con gli occhi della fantasia; e infine, devo confessarlo, per desumere dal suo aspetto se potesse corrispondere ai gusti del signor Rochester.
Per quello che riguardava la figura corrispondeva alla perfezione sia al mio ritratto che alla descrizione della signora Fairfax.
Il busto nobile, le spalle cascanti, il collo aggraziato, gli occhi scuri e i riccioli neri: c’era tutto.
Ma il volto? Era tale e quale a quello della madre, tolte le rughe.
La stessa fronte bassa, gli stessi tratti superbi, lo stesso orgoglio, accompagnato da un contegno, tuttavia, non cosí olimpico. Rideva in continuazione, di un riso sarcastico che corrispondeva all’espressione abituale sprezzante del suo labbro arricciato.
Si dice che il genio sia superbo.
Non potrei dire se la signorina Ingram fosse un genio, ma però possedeva senza dubbio un’alta opinione di sé. Intavolò una discussione di botanica con la gentile signora Dent. La signora evidentemente non aveva studiato questa scienza, benché, a suo dire, le piacessero i fiori, specialmente quelli selvatici.
La signorina Ingram sí, e sfoggiò con orgoglio il suo sapere. Ebbi in quel momento l’impressione che si divertisse dell’ignoranza della signora. Il suo gioco poteva essere abile, ma non certamente di buon gusto. Si mise al piano; suonava egregiamente. Cantò. Possedeva una bella voce. Parlava francese con la madre scorrevolmente e con un buon accento.
Mary aveva delle fattezze piú morbide della sorella, i tratti piú gentili e la carnagione piú chiara, poiché Blanche era bruna come una spagnola, ma mancava di vitalità.
Il viso era privo di espressione e l’occhio di vivacità.
Non aveva nulla da dire, e una volta seduta rimase immobile come una statua nella sua nicchia.
Tutte e due le sorelle erano vestite di bianco candido. La scelta del signor Rochester si sarebbe fissata sulla signorina Blanche Ingram? Non potevo dirlo: non conoscevo i suoi gusti in fatto di bellezza femminile.
Se gli piaceva la maestosità, Blanche ne era l’incarnazione, e inoltre era garbata e briosa. La maggior parte degli uomini l’ammirava, certamente; e dell’ammirazione di lui, già mi sembrava di aver avuto la prova. Mi mancava soltanto di vederli insieme, per rimuovere l’ultimo dubbio.
Non si deve credere che Adèle per tutto quel tempo fosse rimasta immobile a sedere sullo sgabello ai miei piedi.
Quando le signore entrarono, si alzò, andò loro incontro, fece una profonda riverenza e disse seria: Bonjour, mesdames.
La signorina Blanche l’aveva guardata con aria ironica, e aveva esclamato: Oh!
che bambolina!
La Signora Lynn aveva detto: Immagino sia la piccola protetta del signor Rochester, la bambina francese di cui ci ha parlato.
La signora Dent le prese gentilmente per mano e la baciò. Amy e Louisa Eshton esclamarono insieme: Che amore di bambina!
La fecero sedere sul divano, in mezzo a loro e la fecero chiacchierare un po’ in francese, e un po’ nel suo inglese approssimativo. Ricevette le attenzioni, oltre che delle signorine, anche della signora Eshton e di Lady Lynn, con sua grande soddisfazione.
Finalmente arrivò il caffè e si mossero anche gli uomini. Io sedevo nell’ombra, se ombra si poteva trovare in una stanza cosí illuminata. Le tende della finestra mi nascondevano quasi del tutto. La comparsa dei signori, come quella delle signore, faceva impressione.
Erano tutti in abito nero, la maggior parte di alta statura, alcuni giovani.
Henry e Frederick Lynn erano molto eleganti, e il colonnello Dent aveva una bella figura da militare.
Il signor Eshton, il giudice del distretto, aveva l’aria molto distinta, con i capelli bianchi, le sopracciglia e i mustacchi ancora neri, cosa che gli dava l’apparenza di un père noble de théatre.
Lord Ingram, come le sorelle, era molto alto e bello come loro, ma, come Mary, aveva l’aria apatica e inerte.
Sembrava che il suo sviluppo fisico fosse andato a scapito della vivacità e dell’intelligenza. Ma dov’era il signor Rochester? Entrò per ultimo. Pur senza guardare verso l’arco lo vidi entrare.
Cercai di concentrare l’attenzione sull’ago e le maglie della borsa a rete che facevo.
Volevo pensare solamente alle perline d’argento e ai fili di seta che tenevo in grembo, e invece lo osservai con attenzione e, senza volerlo, ricordai l’ultima volta che l’avevo visto, subito dopo quello ch’egli chiamava un grande servizio resogli, quando mi aveva tenuto stretta la mano e m’aveva guardato in viso con occhi traboccanti di commozione; ero stata io a suscitare quell’emozione.
Come mi ero sentita vicino a lui in quel momento!
Che cosa era avvenuto da allora, che aveva cambiato i nostri rapporti?
Come eravamo lontani ora! Lo sentii cosí estraneo che non mi aspettavo che venisse a parlarmi.
Non mi meravigliai, quando, senza guardarmi, prese posto all’altra estremità della stanza, e cominciò a conversare con alcune signore. Non appena mi resi conto ch’esse attiravano tutta la sua attenzione, e che potevo fissarlo senza che se ne accorgesse, i miei occhi si diressero automaticamente al suo volto. Non riuscivo a dominare le pupille, che si sollevarono e fissarono su di lui. Provai un piacere intenso a guardarlo, una gioia cara e opprimente: oro puro con una punta d’acciaio di agonia.
Un piacere simile a quello che può provare chi muoia di sete, sapendo che il pozzo a cui si è inginocchiato è avvelenato, e ciononostante si china ad attingere la divina bevanda. È una grande verità quella che dice che è bello ciò che piace.
La faccia olivastra del mio padrone, la fronte squadrata e massiccia, le sopracciglia sporgenti e folte, gli occhi scuri e infossati, i lineamenti marcati e la bocca severa con quell’aria energica, decisa, volitiva non erano belli secondo i canoni consueti della bellezza.
Ma per me erano piú che belli, perché mi interessavano ed esercitavano un potere che mi dominava e soggiogava i miei sentimenti.
Non era stata mia intenzione amarlo, e avevo fatto di tutto per estirpare dal mio animo i germi dell’amore che vi avevo scovato; ma ora, non appena l’avevo rivisto, essi risorgevano spontaneamente piú forti e piú gagliardi!
Anche senza che mi guardasse si faceva amare.
Lo paragonai con i suoi ospiti.
Che cos’era la grazia galante dei Lynn, l’eleganza languida di Lord Ingram, perfino il portamento militaresco del colonnello Dent vicino all’energia e alla potenza innata del signor Rochester?
Non provavo simpatia per il loro aspetto fisico e la loro espressione, e tuttavia supponevo che la maggior parte delle persone avrebbe giudicato belli e imponenti loro, e considerato il signor Rochester duro di lineamenti e di aspetto tetro.
Li vedevo sorridere, ridere, ma non mi facevano nessuna impressione. La luce delle candele possedeva piú anima dei loro sorrisi, e il suono del campanello aveva per me piú senso delle loro risate. Guardavo invece il sorriso del signor Rochester: i suoi lineamenti si addolcivano, i suoi occhi scuri si animavano, i suoi sguardi diventavano penetranti e dolci.
In quel momento parlava con Louisa e Amy Eshton.
Mi meravigliai di notare che non erano emozionate al ricevere le occhiate che a me parevano tanto penetranti.
Mi sarei aspettata che abbassassero gli occhi e arrossissero, nonostante fossi contenta che non avvenisse; tuttavia fui contenta osservando che non ne erano toccate: A loro non fa l’effetto che ha su di me, mi dissi, non è della loro razza, e invece sento che è affine a me, che comprendo l’espressione della sua fisionomia e dei suoi movimenti.
Anche se la classe sociale e la ricchezza ci separano, sento in tutta la mia persona qualche cosa che ci unisce spiritualmente.
Mi dicevo, alcuni giorni fa, che non ho altro legame con lui che quello di essere una sua salariata, e ho cercato di considerarlo solo come uno che mi paga.
È andar contro natura!
Tutti i buoni sentimenti che provo, hanno centro in lui.
So che devo celare il mio sentimento; devo soffocare la speranza, devo ricordarmi che non può interessarsi a me.
Dicendo che sono della sua razza, non intendo dire che posseggo il suo fascino, la sua influenza; ma solo che ho in comune con lui certi gusti e sentimenti.
Che vale ripetermi di continuo che rimarremo sempre divisi se, finché respiro e penso, non posso non amarlo?
Fu servito il caffè.
Coll’arrivo degli uomini, le signore erano diventate ciarliere come allodole: la conversazione prese un tono scherzoso.
Il colonnello Dent e il signor Eshton cominciarono a discutere di politica; le loro mogli ascoltavano.
Le due orgogliose vedove, Lady Lynn e Lady Ingram, parlottavano insieme; sir George, dimenticavo di presentarlo, un signore grosso e colorito dall’aria provinciale, stava in piedi dinanzi al divano ch’esse occupavano, con la tazza del caffè, e diceva una parola di tanto in tanto.
Il signor Frederick Lynn si era seduto accanto a Mary Ingram, e le mostrava le illustrazioni di uno splendido volume; la ragazza sorrideva di tanto in tanto, ma parlava poco.
L’alto e flemmatico Lord Ingram appoggiava le braccia conserte allo schienale della sedia della piccola Amy Eshton.
Lei lo guardava di sotto in su cinguettando come un passero: lo preferiva al signor Rochester.
Henry Lynn aveva preso possesso insieme ad Adèle, di un cuscino ai piedi di Louisa, e cercava di parlare in francese con la bambina, mentre la signorina rideva dei suoi errori.
Blanche Ingram non aveva cavaliere. Stava sola in piedi vicino al tavolo, graziosamente curva su un album. Sembrava che aspettasse di essere cercata; ma non voleva aspettare troppo. Si scelse da sé il compagno. Il signor Rochester, lasciati gli Eshton, si era avvicinato al camino. Blanche avanzò verso di lui prendendo posto dall’altro lato. Credevo, signor Rochester, che non amasse tanto i bambini.
Esattamente.
Allora come mai si è preso cura di questa bambolina?
chiese, indicando Adèle. Dove l’ha raccolta?
Non l’ho raccolta, mi è stata affidata. Perché non la mette in collegio?
Non posso affrontare la spesa; i collegi sono cari.
Ecco, immagino che abbia un’istitutrice: ho visto una persona dianzi.
È andata via? Ah, no.
C’è ancora, dietro la tenda della finestra.
La paga, naturalmente; e credo che sia altrettanto e piú costoso forse, perché deve mantenerle tutte e due.
Temevo o forse dovrei dire speravo che quell’allusione spingesse il signor Rochester a guardare dalla mia parte.
Senza volerlo mi ritrassi ancor piú nell’ombra, ma lui non spostò lo sguardo. Non ho considerato la cosa da questo punto di vista, rispose, con indifferenza, guardando diritto dinanzi a sé. No, voialtri uomini non tenete mai conto dell’economia e del buon senso.
Dovrebbe sentire la mamma parlare di istitutrici! Io e Mary ne abbiamo avute ai nostri tempi almeno una dozzina.
La metà di esse detestabili, le altre ridicole, e tutte quante un incubo… Non è vero, mamma?
Hai parlato, cara?
La signorina ripeté la domanda a sua madre con qualche spiegazione.
Mia cara, non parlarmi di istitutrici; basta la parola a rendermi nervosa. La loro incompetenza e i loro capricci sono stati per me un martirio.
Ringrazio il cielo di non averci piú a che fare!
La signora Dent si curvò verso questa pia signora, e le mormorò qualcosa nell’orecchio.
Immagino che le ricordasse che era presente un campione del genere stigmatizzato.
Tant pis! disse la dama.
Speriamo che questo la catechizzi un po’!
Poi, a voce piú bassa, ma abbastanza alta perché io sentissi: L’ho osservata, e dalla sua fisionomia posso giudicare che ha tutti i difetti della sua classe.
E quali sono, signora?
chiese il signor Rochester a voce alta.
Glieli dirò a tu per tu, rispose lei, agitando il turbante con aria allusiva.
Ma allora la mia curiosità sarà passata.
Domandi a Blanche, che le sta piú vicino.
Oh, se devo dirglieli io, mamma, con una parola definisco tutta la tribú; sono una piaga.
Non che abbia molto sofferto a causa loro, perché ho fatto in modo di rovesciare le parti.
Che tiri giocavamo io e Theodore alla signorina Wilson, alla signora Grey, e a Madame Joubert!
Mary era sempre troppo addormentata per unirsi ai nostri complotti.
La Wilson era una povera ragazza lagnosa e deprimente, indegna delle nostre attenzioni; mentre la signora Grey era cattiva e insensibile, e nulla le faceva effetto.
Ma la povera Madame Joubert!
La vedo ancora nei momenti di rabbia, quando le avevamo fatto perdere le staffe: ci rovesciava il tè, ci sminuzzava le fette di pane e burro, gettava in aria i libri e picchiava la riga con un fracasso d’inferno.
Theodore, ricordi quei giorni felici?
Sí, sicuro, biascicò Lord Ingram, e la poveraccia ci diceva Cattivi, cattivi!
e allora noi le dicevamo ch’era presunzione voler insegnare, ignorante com’era, a dei furbacchioni come noi.
È vero.
Tedo, ti ricordi che ti aiutavo a sorvegliare il tuo tutore, quel signor Vining colla faccia slavata!
Lo chiamavamo il curato malatino. Lui e la signorina Wilson si presero la libertà di innamorarsi… almeno cosí pensavamo io e Theodore.
Sorprendemmo occhiate tenere e sospiri che interpretammo come sintomi de la belle passion, e non feci attendere al pubblico il beneficio della nostra scoperta.
Facemmo leva su quello per sbarazzare la casa da quei pesi morti. E la cara mamma, non appena ne ebbe sentore, scoperse ch’era una tresca immorale.
Non è vero mamma?
Certamente, mio bene.
E avevo ragione, fidati di me: ci sono mille ragioni perché le relazioni fra istitutrici e tutori non debbano essere tollerate un solo minuto in una casa come si deve; prima di tutto… Oh, mamma, risparmiaci per carità l’enumerazione! Au reste, le conosciamo: il pericolo del cattivo esempio ai bambini innocenti, la distrazione, e di conseguenza, la negligenza nei riguardi del proprio dovere da parte degli innamorati.
L’alleanza reciproca e la confidenza, da cui sorgono insolenza e ribellione. Ho detto giusto, baronessa Ingram di Ingram Park? Mio piccolo giglio, tu hai sempre ragione. Allora si può cambiare argomento.
Amy Eshton, non avendo forse sentita quest’ultima frase, intervenne a sua volta con la sua voce dolce e infantile: Anch’io e Louisa avevamo l’abitudine di tormentare la nostra istitutrice, ma essa era una creatura talmente buona che sopportava tutto.
Non perdeva mai la pazienza, e non si adirava mai. Vero, Louisa? Sí.
Potevamo fare quel che ci pareva: saccheggiarle il tavolino e il cestino da lavoro, metterle sottosopra i cassetti. Aveva un carattere cosí docile che ci dava tutto quello che le chiedevamo. Ora immagino, disse la signorina Ingram, arricciando le labbra con sarcasmo, che tutti vorranno raccontare la storia delle loro istitutrici. Per evitare la monotonia, vi inviterò di nuovo a cambiar argomento; signor Rochester, è d’accordo con me?
Signorina, sono d’accordo con lei su questo punto come su tutti gli altri.
Allora sta a me far la proposta. Messer Edward, è in voce questa sera?
Donna Bianca, lo sarò se lei lo comanda.
Allora, messere, le comando di mettere i suoi polmoni e le sue corde vocali a mia disposizione.
Chi non vorrebbe essere il Rizzio di una cosí divina Maria Stuarda?
Ma che Rizzio d’Egitto!
esclamò lei, scuotendo i riccioli mentre si avviava al piano. Secondo me il violinista della regina di Scozia doveva essere un tipo insipido. Mi piace di piú il nero conte di Bothwell. Per me un uomo che non ha in sé un pizzico di diabolico non vale nulla.
E la storia dica quel che vuole di James Hepburn, ma a un bandito fiero e selvaggio come lui darei la mia mano volentieri.
Ascoltate, signori!
Ora chi di noi assomiglia di piú a Bothwell?
esclamò il signor Rochester.
Direi lei, rispose il colonnello Dent.
Le sono molto obbligato, fu la risposta.
La signorina si era seduta al piano con grazia piena d’orgoglio, spiegando in tutta la sua regale ampiezza il suo vestito niveo.
Attaccò un brillante preludio senza smettere di parlare.
Pareva al meglio delle sue facoltà quella sera, e l’atteggiamento e i discorsi sembravano calcolati per suscitare ammirazione e meraviglia nei presenti.
Era evidente che voleva mostrarsi seducente, e perfino un po’ ardita. Oh, sono stanca di giovanotti adesso! esclamò pestando i tasti dello strumento.
Poveri sbarbatelli, che non osano arrischiarsi fuori del cancello del parco di papà, né uscire senza il permesso e la custodia di mammà, tutti presi dalla cura dei loro bei visini, delle loro mani bianche, dei loro piedini delicati!
Cosa deve farsene un uomo della bellezza? Come se la bellezza non fosse un privilegio della donna e suo legittimo appannaggio! Per me una donna brutta è una macchia sulla bella faccia della terra; ma gli uomini si contentino di esser forti e valorosi. Che il loro motto sia caccia, tiro e battaglia; il resto non vale un soldo. Questo sarebbe il mio emblema se fossi un uomo.
Se mai mi sposerò, continuò dopo una pausa che nessuno interruppe, desidero che mio marito non sia un rivale, ma mi faccia da piedistallo.
Non sopporterò concorrenti vicino al trono, esigerò completa attenzione: la sua devozione non dev’essere spartita fra me e la sua immagine nello specchio.
Signor Rochester, ora canti pure, e io l’accompagnerò.
Sono tutto obbedienza, rispose lui. C’è qui una canzone che parla di un corsaro.
Sa che adoro i corsari, e, per questa ragione, la canti con spirito.
Gli ordini che vengono dalle labbra della signorina Ingram ridarebbero spirito a un morto.
Attento, allora; perché, se non mi soddisfa, la svergognerò mostrando come dovrebbe essere cantata.
Questo è offrire un premio all’incapacità: mi sforzerò allora di cantar male.
Gardez-vous en bien!
Se sbaglia di proposito, troverò la punizione che ci vuole.
La signorina Ingram dovrebbe essere clemente, perché è capace di infliggere dei castighi crudelissimi.
Come?
Si spieghi!
ordinò la signorina.
Mi scusi, signorina, è superfluo spiegarmi; la sua stessa sensibilità deve farle sapere che un suo aggrottamento di ciglia equivale alla pena capitale.
Canti!
disse la giovane, e, rimettendo le mani sul piano, cominciò a suonare con aria ispirata.
Questo è il momento per squagliarmela, pensai io, ma il suono che vibrò nell’aria mi arrestò.
La signora Fairfax mi aveva detto che il signor Rochester possedeva una bella voce, ed era proprio cosí: una voce di basso pastosa e potente allo stesso tempo, in cui si effondevano il suo cuore e la sua forza, risvegliando sensazioni inconsuete.
Aspettai che si fosse smorzata la vibrazione profonda dell’ultima nota e che fosse stata ripresa la conversazione, e abbandonai il mio rifugio per scivolare fuori dalla porta laterale che fortunatamente era vicina.
Di qui un breve corridoio portava nell’atrio.
Nell’attraversarlo, mi accorsi che avevo un sandalo slacciato.
Mi fermai per legarlo, inginocchiandomi sul tappeto ai piedi della scala. Sentii aprire la porta della sala da pranzo; ne uscí un uomo.
Rialzatami in fretta, mi trovai faccia a faccia con lui: era il signor Rochester.
Come sta?
chiese. Sto benissimo, signore. Perché non è venuta a parlarmi in sala?
Pensai che avrei io dovuto rivolgere a lui questa domanda, ma non volli prendermi questa libertà. Risposi: Non ho voluto disturbarla, dal momento che pareva occupato, signore. Che cosa ha fatto durante la mia assenza? Nulla di speciale; ho dato lezione ad Adèle come il solito. È diventata un bel po’ piú pallida di quello che era, me ne sono accorto alla prima occhiata.
Cos’ha?
Assolutamente nulla, signore.
Ha preso un raffreddore la notte che quasi mi annegò?
Niente affatto.
Ritorni in salotto; si ritira troppo presto.
Sono stanca, signore.
Mi guardò per un momento.
Ed è un poco depressa, disse.
Qual è la ragione?
Me la dica.
Nulla, nulla, signore.
Non sono depressa.
Invece io dico di sí; tanto abbattuta che qualche parola ancora le farebbe salire le lacrime agli occhi: ed ecco qua i lucciconi e una stilla che sfugge dalle ciglia e cade sul pavimento.
Se avessi tempo e non avessi una tremenda paura della curiosità della servitú chiacchierona, la farei parlare a ogni costo.
Be’, per questa sera la scuso; ma sappia che finché rimangono i miei ospiti, la voglio vedere tutte le sere in salotto.
Questo è il mio desiderio: non lo dimentichi. E ora vada, e mandi Sophie a prendere Adèle.
Buona notte, mia… Si fermò, si morse le labbra e se ne andò bruscamente. Capitolo diciottesimo Quelli per Thornfield furono giorni allegri, fin troppo pieni. Che differenza dalla tranquillità, monotonia e solitudine dei primi tre mesi che avevo trascorso sotto quel tetto! Ogni tristezza pareva cacciata dalla casa, ogni malinconia dimenticata. Tutto il giorno c’era vita e movimento ovunque.
Non si poteva attraversare il corridoio al piano di sopra, una volta cosí silenzioso, né entrare nelle camere della facciata, prima cosí desolate, senza incontrare una cameriera o un servitore.
La cucina, il ripostiglio delle stoviglie, la stanza della servitú, l’ingresso erano ugualmente animati; e i salotti erano lasciati vuoti solo quando il cielo sereno e il sole della clemente primavera richiamavano all’aria aperta i loro ospiti.
Anche quando il tempo si guastò e piovve per alcuni giorni di seguito, l’allegria non venne meno.
I passatempi in casa divennero piú vivaci e variati per rimpiazzare i divertimenti all’aria aperta. Ero curiosa di vedere che cosa avrebbero fatto la prima sera in cui proposero di cambiare passatempo. Parlavano di giocare a sciarade, ma nella mia ignoranza non sapevo che cosa volesse dire. I servitori spinsero i tavoli da parte, spostarono le luci, e disposero le sedie a semicerchio di fronte all’arco. Mentre il signor Rochester e gli altri signori dirigevano questi cambiamenti, le signore correvano su e giú per le scale chiamando le loro cameriere.
Furono saccheggiati i guardaroba del terzo piano, e quel che contenevano in fatto di corpetti, mantelli, vestiti di broccato, di raso, di pizzo fu portato a braccia dalle cameriere: gli indumenti scelti vennero trasportati nel salottino.
Nel frattempo il signor Rochester aveva riunito le signore per scegliere le sue compagne di gioco. La signorina Ingram sta con me, naturalmente, disse, dopo aver fatto il nome delle due signorine Eshton e della signora Dent.
Si volse verso di me.
Ero per caso vicino a lui, perché avevo appena allacciato il braccialetto alla signora Dent, visto che le si era aperto.
Vuol giocare?
chiese. Scossi il capo.
Temevo che insistesse, invece mi permise di ritornare nel mio angolino tranquillo. Si ritirò dietro la tenda con le sue compagne.
L’altro gruppo, diretto dal colonnello Dent, si accomodò sulle sedie disposte a mezzaluna.
Uno degli uomini, il signor Eshton, che mi aveva vista, mi propose di giocare con loro ma Lady Ingram subito respinse la proposta.
No, la sentii dire.
Ha l’aria troppo stupida per un gioco di questo genere. Poco dopo suonò un campanello e la tenda si alzò.
Si vide, oltre l’arco, la grossa figura di sir George Lynn, ch’era fra quelli scelti dal signor Rochester, avvolto in un lenzuolo bianco.
Su un tavolino dinanzi a lui stava appoggiato un libro aperto, e al suo fianco c’era Amy Eshton con un libro in mano e sulle spalle un mantello del signor Rochester.
Una mano invisibile fece squillare un campanello. Avanzò Adèle e sparse sul pavimento dei fiori che teneva in un cestino appeso al braccio. A questo punto apparve la bella signorina Ingram, tutta vestita di bianco, con un velo in testa e una ghirlanda di rose sulla fronte. Al suo fianco camminava il signor Rochester e insieme si avvicinarono al tavolino. Si inginocchiarono, mentre la signora Dent e Louisa Eshton, vestite anch’esse di bianco, facevano loro da seguito.
Seguí una cerimonia a gesti, in cui era facile riconoscere una pantomima che rappresentava un matrimonio.
Finita la quale, il colonnello Dent e la sua comitiva si consultarono un momento e poi il colonnello disse: Sposa!
Il signor Rochester si inchinò e la tenda si chiuse.
Passò un lungo intervallo prima che il sipario si alzasse di nuovo. Questa volta si offrí agli occhi una scena molto piú elaborata della prima.
Per entrare nel salotto della sala da pranzo, come ho già detto, occorreva salire due gradini e, a un paio di metri da questi, comparve una larga vasca di marmo che di solito, circondata da piante esotiche e abitata da pesci dorati, stava nella serra, da cui, grande e pesante com’era, era stata rimossa non senza fatica.
A fianco della vasca, sul tappeto, era seduto il signor Rochester, coperto di scialli e con un turbante in capo.
Gli occhi neri, la carnagione bruna, i tratti ottomani erano in armonia col suo costume.
Aveva tutto l’aspetto di un emiro orientale, strangolatore o strangolato con la corda dell’arco. Subito si fece avanti la signorina Ingram.
Anch’essa era vestita alla foggia orientale: una sciarpa cremisi che le fasciava il busto, un fazzoletto ricamato legato intorno alle tempie, le braccia nude ben modellate, una delle quali reggeva un’anfora appoggiata leggiadramente sul capo.
Sia le sue fattezze che la messa in scena suggerivano l’idea di una principessa ebrea al tempo dei patriarchi; e certamente questo voleva rappresentare.
Si avvicinò alla vasca, e si curvò come a riempire l’anfora, poi la rimise sul capo. La figura accanto al pozzo le si accostò per chiederle qualcosa. Lei, premurosa, consegnò l’anfora per offrire da bere. Egli allora tirò fuori dal seno uno scrigno, e le mostrò splendidi braccialetti e orecchini. Essa si inginocchiò con gesti di ammirazione e stupore, e lui pose il tesoro ai suoi piedi. Poi allacciò i bracciali ai polsi e i cerchietti alle orecchie della giovane, che esprimeva incredulità e piacere. La scena rappresentava Eliezer e Rebecca. Mancavano solo i cammelli.
Le teste del gruppo che doveva indovinare si accostarono, ma evidentemente senza riuscire a mettersi d’accordo sulla parola espressa dalla scena.
Il colonnello Dent, loro portavoce, richiese il quadro nell’insieme; dopo di che si riabbassò la tenda.
Nel terzo quadro apparve solo una parte della sala da pranzo, divisa dal resto della stanza da un paravento su cui erano appesi dei drappi scuri.
La vasca di marmo era stata tolta, e al suo posto c’erano un tavolo di abete e una sedia da cucina; la scena era illuminata non dalle candele, ch’erano state spente, ma dalla luce di una lanterna.
Nel mezzo sedeva un uomo coi pugni chiusi sulle ginocchia e gli occhi a terra.
Era il signor Rochester, e subito lo riconobbi nonostante la faccia sporca, i vestiti a brandelli, l’espressione torva e disperata, i capelli spettinati.
Quando si mosse si udí sferragliare una catena: aveva i ferri ai polsi.
Prigione!
esclamò il colonnello Dent, e la sciarada fu risolta.
Passò un intervallo abbastanza lungo, e gli attori, dopo essersi cambiati di vestito, rientrarono in sala da pranzo.
Il signor Rochester accompagnava la signorina Ingram, la quale si complimentava per la sua prova d’attore.
Sa, essa disse, che dei tre personaggi che ha incarnati, mi è piaciuto piú di tutti nell’ultimo?
Oh, se fosse vissuto un po’ di anni prima, sarebbe stato un bandito romanzesco e intrepido.
Mi è andata via tutta la fuliggine dalla faccia? chiese il signor Rochester volgendosi verso di lei.
Ahimè, sí, ed è un peccato!
Nulla si addiceva di piú alla sua carnagione che quel trucco da malandrino.
Le piacerebbe allora un bandito di strada?
Un bandito inglese sarebbe quel che piú si avvicina a un brigante italiano, che sarebbe battuto solo da un pirata levantino.
Ebbene, chiunque io sia, si ricordi che lei è mia moglie; ci siamo sposati un’ora fa, in presenza di tutti questi testimoni.
La donna fece una risatina forzata, e arrossí.
Ora, Dent, continuò il signor Rochester, tocca a lei –.
E mentre l’altro gruppo si ritirava, lui e la sua compagnia occuparono i posti vuoti; la signorina Ingram sedette alla sua destra, e gli altri occuparono le sedie tutto intorno. Ormai smisi di osservare gli attori e di aspettare con interesse che si alzasse la tenda.
La mia attenzione era attratta dagli spettatori; e gli occhi, prima fissi verso l’arco, erano ora irresistibilmente concentrati sul semicerchio di sedie.
Non ricordo piú quale fu la sciarada rappresentata dal colonnello Dent e dai suoi compagni, se la parola proposta fosse stata indovinata, ma ricordo ancora il consultarsi dopo ogni scena: vedo ancora il signor Rochester volgersi alla signorina Ingram, e la signorina Ingram a lui, e curvare la testa tanto che i suoi riccioli lucenti quasi gli toccavano la spalla e gli ondeggiavano sul petto, sento ancora il bisbigliare e ricordo gli sguardi che si scambiavano, come se lo spettacolo si svolgesse ancora sotto i miei occhi.
Avevo imparato ad amare il signor Rochester.
Non potevo ora non amarlo piú soltanto perché egli aveva smesso di fare attenzione a me, e perché, mentre passavo delle ore in sua presenza, non volgeva neppure una volta gli occhi nella mia direzione. Tutti i suoi riguardi erano accaparrati da una gran dama, che mi disprezzava al punto da evitare, passando, di toccarmi col lembo del suo vestito. Se per caso i suoi neri occhi autoritari si posavano su di me, li ritraeva immediatamente come da un oggetto che non meritava d’esser guardato. Non potevo cessare di amarlo perché mi sentivo sicura ch’egli presto avrebbe sposato proprio quella signorina, nella quale vedevo quotidianamente una sicurezza orgogliosa circa le intenzioni del signor Rochester nei propri confronti, e perché potevo constatare ora per ora che egli le faceva la corte in un modo noncurante, che consisteva piú nel farsi cercare che non nel rincorrerla, ed era tuttavia affascinante nella sua negligenza e irresistibile nella sua superbia.
Non c’era nulla in tutto questo che valesse a raffreddare il mio amore, ma invece molto per farmi prendere dalla disperazione; molto per farmi ingelosire.
Ma una persona nella mia posizione poteva essere gelosa di una donna come la signorina Ingram?
In fondo non provavo gelosia, o almeno solo di rado. La mia sofferenza non si poteva spiegare con questa parola. La signorina Ingram era troppo inferiore, ai miei occhi, per suscitare gelosia. Mi si perdoni il paradosso: so bene quello che voglio dire. Era una donna molto brillante, ma non era spontanea. Era una persona fine e piena di risorse, ma possedeva uno spirito meschino e un cuore sterile. Non fioriva nulla spontaneamente su quel terreno, nessun frutto naturale vi portava gioia con la sua freschezza. Non era buona, non era originale. Aveva l’abitudine di ripetere le frasi celebri dei libri. Non aveva mai un’opinione personale. Affettava di provare forti sentimenti, ma ignorava la simpatia e la pietà. Non si trovavano in lei né tenerezza né sincerità.
Essa si tradiva molto spesso in certi sfoghi di sprezzante antipatia contro la piccola Adèle; la respingeva con epiteti offensivi quando le si accostava, la cacciava dalla sua camera e la trattava sempre con freddezza e acrimonia.
Altri occhi, oltre i miei, osservavano da presso queste manifestazioni del suo carattere con chiaroveggenza e saggezza. Sí, lo stesso signor Rochester, il futuro sposo, esercitava sulla sua promessa una sorveglianza continua. Ed era questa sagacità, questa circospezione, questa consapevolezza perfetta dei difetti della sua bella, questa assenza evidente di passione nei suoi sentimenti, che costituivano la fonte della mia perenne tortura.
Egli la sposava, forse, per ragioni di famiglia o di politica, per convenienza, a causa della sua classe sociale e della sua parentela.
Non le avrebbe mai donato il suo amore, e il carattere di lei sarebbe stato incapace di conquistare quel tesoro.
Era questo il punto che mi faceva soffrire, che alimentava la mia febbre: Blanche non riusciva a farlo innamorare.
Se alla fine fosse riuscita vittoriosa, ed egli le avesse concesso il suo cuore deponendolo sinceramente ai suoi piedi, mi sarei messa in disparte e sarei stata come morta per loro.
Se la signorina Ingram fosse stata una donna eletta, dotata di ardore, cortesia e giudizio, avrei dovuto lottare con le belve della gelosia e della disperazione. Poi, col cuore trafitto, l’avrei ammirata, avrei riconosciuto la sua superiorità, e mi sarei data pace per il resto dei miei giorni. E piú grande fosse stata la sua superiorità, piú sarebbe stata profonda la mia ammirazione, e piú avrei trovato pace. Invece assistevo agli sforzi della signorina Ingram per sedurre il signor Rochester, ed ero testimone degli insuccessi di cui lei non era consapevole.
Si figurava stupidamente che ogni tiro di dardo l’avvicinasse sempre piú al segno, e s’inorgogliva della vittoria, mentre il suo orgoglio e la vanità respingevano sempre piú indietro quel che desiderava conquistare.
Questo stato di cose mi costringeva a un’eccitazione continua e a un frenarmi continuo e crudele. Quando sbagliava, capivo come avrebbe potuto cogliere nel segno.
Gli strali che continuamente mancavano il bersaglio e cadevano senza effetto ai piedi del signor Rochester avrebbero potuto, se lanciati da una mano piú sicura, trafiggere il suo cuore orgoglioso, richiamare l’amore nei suoi occhi severi e la dolcezza nel suo volto amaro; o meglio ancora si poteva, senza armi, compiere una silenziosa conquista.
Come mai, mi chiedevo, lei che ha la fortuna di stargli cosí vicino, non riesce a conquistarlo? Certo non lo ama con sincerità, o con vero affetto. Non avrebbe bisogno in tal caso di sciupar sorrisi, di lanciare occhiate, di studiare pose e atteggiamenti. Se parlasse e si mostrasse meno, e stesse quietamente a sedere al suo posto, potrebbe giungere piú vicina al suo animo. Ho visto sul volto di lui un’espressione ben diversa da quella che ora l’indurisce.
Ma allora era sorta spontanea.
Non era sollecitata da artifizi da cortigiana, né da manovre calcolate. Eppure occorrerebbe solo rispondere con semplicità alle sue domande, rivolgersi a lui senza smorfie: e cosí egli diventerebbe sempre piú caro e riscalderebbe come un benefico raggio di sole. Sarà capace di piacergli quando saranno sposati? Non credo che andranno d’accordo, ma se ci riusciranno sua moglie sarà, a mio giudizio, la donna piú fortunata che c’è al mondo. Condannavo il signor Rochester per il suo progetto di sposarsi per interesse e parentado? La cosa mi sorprese non appena scoprii questa intenzione. Mi era parso uomo che non si sarebbe lasciato influenzare dalle ragioni consuete nella scelta della moglie. Però, piú consideravo la posizione sociale e l’educazione delle due parti, meno sentivo giustificate le mie critiche.
Mi rendevo conto che sia lui che la signorina Ingram agivano secondo i principî e le idee certamente loro instillate fin dall’infanzia. Tutta la classe a cui appartenevano si atteneva a quei principî, che erano sostenuti da ragioni che non potevo scandagliare.
Certo, mi sembrava che, al posto del signor Rochester, non avrei dato il mio cuore se non alla donna che avessi amato.
Ma l’evidenza dei vantaggi che erano offerti alla felicità di un marito da questo modo di agire, mi convincevano che ci dovevano essere certo delle cause che ignoravo per comportarsi in maniera opposta: altrimenti tutti avrebbero agito secondo la mia opinione.
Ma su questo punto come in altri stavo diventando indulgente col mio padrone. Stavo dimenticando tutti i suoi difetti, che una volta avevo osservato attentamente.
Sulle prime mi ero messa d’impegno a studiare i lati del suo carattere, ad accettare il buono e il cattivo, per giungere, dopo una giusta valutazione, a un’idea equanime.
Ora non vedevo piú niente di cattivo. Il sarcasmo e l’asprezza, che una volta mi avevano respinto e urtato, erano soltanto i condimenti piccanti di un piatto prelibato, che sarebbe diventato insipido senza di essi. E c’era in lui qualcosa di misterioso… Era un atteggiamento di crudeltà o di sofferenza, di astuzia o di desolazione?
Qualcosa che si schiudeva, di tanto in tanto, agli occhi di un osservatore attento, e si richiudeva subito prima che si potesse andare in fondo; quel qualche cosa mi faceva paura, come se avessi camminato su un terreno vulcanico, e all’improvviso, avessi sentito tremare il suolo e l’avessi visto aprirsi.
Invece di ritirarmi, però, desideravo continuare a risolvere il mistero. E come giudicavo fortunata la signorina Ingram che un giorno avrebbe potuto guardare in quelle profondità a suo piacere, e comprendere la natura del suo segreto!
Ma mentre mi preoccupavo soltanto del mio padrone e della sua futura sposa non vedevo che loro, non sentivo che i loro discorsi e non osservavo che i loro movimenti tutti gli altri erano presi dai propri piaceri e interessi personali.
La signora Lynn e la signora Ingram facevano solenni discussioni accompagnate da scotimenti di turbante e da gesti delle mani che, secondo l’argomento delle loro chiacchiere, esprimevano sorpresa, orrore, mistero, e le rendevano simili a due bambole giganti. La dolce signora Dent discorreva con la brava signora Eshton, rivolgendomi a volte qualche parola gentile o un sorriso.
Sir George Lynn, il colonnello Dent, e il signor Eshton discutevano di politica, degli affari della contea o di processi.
Lord Ingram corteggiava Amy Eshton. Louisa suonava e cantava con Frederick Lynn. Mary Ingram stava languidamente ad ascoltare le galanterie degli altri.
A volte tutti, quasi per intesa, sospendevano la propria occupazione, e si mettevano a osservare gli attori principali, ossia il signor Rochester e, poiché gli stava sempre dappresso, la signorina Blanche Ingram, che erano l’anima della compagnia.
Quando il signor Rochester era assente sia pur per un’ora, una visibile noia pioveva sull’animo dei suoi ospiti.
Il suo ritorno dava nuovo impulso alla conversazione.
Un giorno ch’egli dovette recarsi a Millcote per affari, si avvertí in particolar modo la sua mancanza.
Non era probabile che rientrasse se non molto tardi.
Nel pomeriggio cominciò a piovere, e la passeggiata fino a un accampamento di zingari, che si era da poco insediato in un prato oltre Hay, dovette essere rimandata.
I signori erano andati nella scuderia. I giovanotti insieme alle signorine stavano giocando in sala da biliardo. Le due vedove, la signora Ingram e la signora Lynn, si dilettavano tranquillamente in una partita a carte.
Blanche Ingram, dopo aver respinto con arroganza gli sforzi della signora Dent e della signora Eshton di trascinarla nella conversazione, aveva prima canticchiato al piano qualche aria sentimentale, e poi, preso un romanzo dalla libreria, si era distesa su un divano con altera indifferenza, per ingannare le ore tediose dell’assenza del signor Rochester sprofondandosi nella lettura.
La casa era silenziosa e non si sentiva che il cozzare delle palle che proveniva dal biliardo situato al piano superiore.
Calava il crepuscolo, e la pendola aveva già avvertito che era l’ora di vestirsi per la cena, quando la piccola Adèle, inginocchiata vicino a me nel vano della finestra, esclamò: Voilà Monsieur Rochester, qui revient!
Mi voltai, mentre la signorina Ingram si alzava di scatto dal divano.
Anche gli altri presenti sospesero le loro occupazioni. In quell’istante si udí un rullio di ruote e il galoppo di un cavallo sulla ghiaia umida.
Si avvicinava una vettura postale. Come mai ritorna a casa in vettura? disse la signorina Ingram.
Quando è partito cavalcava Mesrour, il cavallo nero, dico bene?
E aveva con sé Pilot… Che cosa ne ha fatto delle bestie?
Cosí dicendo avvicinò la sua alta persona e il suo voluminoso vestito cosí vicino alla finestra, che fui obbligata a tirarmi indietro quasi fino a rompermi la spina dorsale.
Nel suo ardore non mi aveva vista, ma appena mi ebbe notata strinse le labbra con disprezzo, e si diresse verso un’altra finestra.
La vettura si fermò.
Il vetturino suonò alla porta, intanto che balzava a terra un signore in tenuta da viaggio.
Non era il signor Rochester, ma uno straniero alto ed elegante.
Che scimmietta irritante e noiosa! esclamò la signorina Ingram rivolta ad Adèle. Chi ti ha fatto arrampicare sulla finestra per dare delle notizie sbagliate? E mi gettò uno sguardo di collera, come se fosse stata colpa mia. Si sentí parlare nell’atrio del palazzo, e di lí a poco il nuovo arrivato entrò in salotto. S’inchinò dinanzi a Lady Ingram come a quella che gli parve la piú anziana.
Giungo, mi pare, in un momento inopportuno, signora, disse.
Il mio amico signor Rochester è fuori di casa; ma ho fatto un lungo viaggio, e penso che la nostra vecchia e intima amicizia mi conceda la libertà di fermarmi qui fino al suo ritorno.
Le sue maniere erano cortesi; il suo accento mi colpí. Aveva qualcosa di insolito: senza essere straniero, non era però del tutto inglese.
Poteva avere circa gli anni del signor Rochester, tra i trenta e i quaranta; aveva il colorito giallastro, ma a parte questo era un uomo di bell’aspetto, specialmente a prima vista.
A un esame piú attento, scopersi nel suo viso qualcosa di sgradevole. Aveva lineamenti regolari, ma fiacchi; gli occhi grandi e ben tagliati, ma mancanti di vita… almeno cosí mi parve. Il campanello avvertí gli ospiti che era l’ora di cambiarsi. Non lo rividi che dopo cena. Sembrava sentirsi a suo agio, ma la sua fisionomia mi piacque ancor meno. Mi colpí quel suo essere a un tempo agitato e senza spirito. Gli occhi si muovevano intorno senza espressione. Questo gli dava un’aria strana, che non avevo mai notato in nessuno.
Pur essendo un uomo bello e non antipatico, sentivo per lui una grande repulsione.
Non c’era nessuna energia in quella faccia ovale dalla pelle liscia, né fermezza nel suo naso aquilino e nella boccuccia vermiglia, né intelligenza nella fronte bassa e piatta, né autorità nell’occhio scuro e vuoto.
Seduta al mio solito posto, lo guardavo alla luce dei candelabri del camino che lo illuminavano in pieno, dato che aveva trascinato una poltrona vicino al fuoco come se sentisse freddo.
Lo misi a confronto col signor Rochester, e pensai che la differenza era come quella che passa fra un lustro anatroccolo e un falco fiero, fra una mite pecora e il cane dal ruvido pelo e dall’occhio vigile, suo guardiano.
Egli aveva parlato del signor Rochester come di un vecchio amico.
Che strana amicizia doveva essere stata la loro, una vera illustrazione del vecchio adagio gli estremi si toccano!
Si trovavano vicino a lui due o tre signori, e ogni tanto afferravo qualche briciola della loro conversazione attraverso il salotto.
Dapprima non potei cogliere il senso di quel che sentivo perché i discorsi di Louisa Eshton e di Mary Ingram, situate vicino a me, coprivano i frammenti di frasi che mi pervenivano di tanto in tanto.
Queste due parlavano dello straniero; tutte e due lo definivano un bell’uomo. Louisa diceva che era splendido e che lo adorava.
E Mary aggiungeva che la bocca graziosa e il naso aquilino corrispondevano al suo ideale di bellezza.
E che carattere dolce traspare dalla sua fronte! esclamò Louisa.
È amabile e senza quegli aggrottamenti che mi urtano; e che placidità d’occhi e di sorriso! Con mio gran sollievo Henry Lynn le chiamò dall’altro lato della stanza, per discutere qualche punto della gita a Hay Common ch’era stata rimandata. Potei allora concentrare tutta la mia attenzione sul gruppo accanto al fuoco, e cosí scoprii che il nuovo venuto si chiamava Mason. Poi appresi ch’era appena sbarcato in Inghilterra, e che veniva da un paese caldo.
Ed era quella certamente la ragione per cui la sua carnagione era cosí gialla, e perché stava tanto vicino al fuoco e teneva il soprabito in casa.
I nomi quindi di Giamaica, Kingston, e Spanish Town m’informarono che dimorava nelle Antille. E subito dopo, con non poca sorpresa, venni a sapere che là aveva conosciuto per la prima volta il signor Rochester. Parlava del caldo torrido, degli uragani e delle stagioni delle piogge di quelle terre: il suo amico li detestava.
Sapevo che il signor Rochester aveva viaggiato molto , ma avevo creduto che le sue peregrinazioni si fossero limitate al continente europeo: era la prima volta che sentivo dire che aveva visitato terre cosí lontane.
Ero immersa in queste riflessioni, quando un caso imprevisto ruppe il filo delle mie fantasticherie.
Il signor Mason, che rabbrividiva ogni volta che qualcuno apriva la porta, chiese che aggiungessero dell’altro carbone al fuoco, sebbene questo fosse una massa di tizzoni ardenti.
Il cameriere che portò il carbone, uscendo si fermò accanto al signor Eshton e gli disse qualche cosa a voce bassa. Distinsi solo le parole vecchia… molto seccante. Digli che la farò portar via, se non si toglie dai piedi immediatamente, rispose il magistrato.
No, aspetti!
s’intromise il colonnello Dent. Non la cacci, Eshton; approfittiamo dell’occasione. Chiediamo consiglio alle signore –.
E a voce alta annunciò: Signore, parlavate di andare a Hay Common per visitare l’accampamento degli zingari.
Sam dice che nella stanza della servitú c’è una vecchia zingara, e che insiste per essere introdotta per leggervi la sorte.
Volete vederla?
Di certo, colonnello, gridò Lady Ingram, lei non incoraggerà questa vile imbrogliona!
La mandi via immediatamente, a tutti i costi! Ma nessuno riesce a convincerla ad andarsene, signora, disse il cameriere.
Ora ci sta provando la signora Fairfax, ma quella donna ha piazzato una sedia all’angolo del camino, e ha dichiarato che nessuno la farà sloggiare se non avrà prima il permesso di entrare qui.
E che cosa vuole? chiese il signor Eshton.
Predire la buona ventura alle signore e ai signori.
E giura che deve dirla e che la dirà.
E che aspetto ha?
domandarono le signorine Eshton a un fiato.
È un essere spaventoso, signorine, nera quasi come un corvo.
Allora è una vera strega!
esclamò Frederick Lynn.
Lasciamola entrare!
Certamente, lo appoggiò suo fratello, sarebbe un peccato perdere questa occasione per divertirci.
Miei cari ragazzi, che cosa dite?
esclamò Lady Lynn.
Non posso ammettere una tale sciocchezza, fece eco la vedova Ingram.
Invece sí che puoi e lo vuoi, mamma dichiarò Blanche in tono arrogante, girandosi sul seggiolino del piano, dove era rimasta silenziosa fingendo di esaminare degli spartiti.
Sono curiosa di sentirmi predire la sorte; quindi, Sam, ordina alla buona donna di entrare.
Cara Blanche, ricorda… Sí, ricordo tutto quello che vuoi dirmi; ma io devo fare a modo mio.
Svelto, Sam. Sí, sí!
gridarono tutti insieme i giovanotti e le signorine.
Falla entrare, ci sarà da divertirsi.
Il cameriere esitò ancora.
Ha un aspetto cosí ripugnante!
Va’, ordinò la signorina Ingram, e l’uomo uscí.
Furono presi tutti dall’eccitazione; e ridevano e scherzavano quando Sam ritornò.
Ora non vuol piú venire, disse.
Dice che non è sua intenzione apparire dinanzi al volgo .
Devo farla entrare in una stanza da sola, e quelli che desiderano consultarla devono andare da lei uno alla volta.
Vedi ora, Blanche, mia regina, cominciò Lady Ingram, quella donna ha passato i limiti.
Convinciti, mio angelo… Falla entrare in biblioteca, la interruppe l’angelo. Non è neppure mia intenzione di ascoltarla dinanzi al volgo. Intendo che si occupi solo di me. È acceso il fuoco in biblioteca?
Sí, signorina… Ma ha l’aria talmente rozza!
Basta chiacchiere, sciocco.
Esegui i miei ordini!
Sam scomparve di nuovo e mistero, eccitazione e curiosità crebbero a dismisura.
È pronta, disse il cameriere quando ricomparve.
E vuol sapere chi sarà il primo a consultarla.
Credo che sarà meglio che le dia un’occhiata io, prima che vadano le signore, disse il colonnello Dent.
Sam, dille che viene un signore.
Sam uscí e tornò subito.
Dice, signore, che non vuol vedere uomini: che non si disturbino ad andare da lei.
E neppure, aggiunse reprimendo a stento una risata, le signore, ma solo le signorine.
Per Giove, ha buon gusto!
esclamò Henry Lynn.
Capitolo diciannovesimo Quando entrai, la biblioteca era silenziosa e la sibilla, se cosí la si poteva chiamare, stava comodamente seduta in poltrona accanto al camino.
Portava un vestito rosso e un cappello nero, o meglio un copricapo da zingara a larghe falde, legato sotto il mento da un fazzoletto a righe.
Sul tavolo c’era una candela spenta.
China sul fuoco, pareva che leggesse, al riverbero del camino, un libriccino nero che somigliava a un breviario di preghiere.
Mentre leggeva, biascicava le parole tra sé come fanno le vecchie e non si interruppe subito al mio ingresso, quasi volesse finire il paragrafo.
In piedi sul tappeto mi riscaldai le mani, che a forza di star sempre lontana dal fuoco del salotto, erano fredde.
Non mi ero mai sentita piú calma. Nell’aspetto della zingara non c’era nulla che potesse turbare.
La donna chiuse il libro e alzò lentamente gli occhi.
La falda del cappello le nascondeva in parte il viso, che mi apparve, da quel che potei vedere, piuttosto bizzarro.
Era scuro, quasi nero; qualche ricciolo le sfuggiva dalla fascia che le passava sotto il mento, e le scendeva quasi fin sulle guance o piuttosto sulle mascelle.
Mi guardò con occhio fermo e ardito. Ebbene, vuol sapere cosa le riserva la sorte?
disse con una voce ferma come il suo sguardo e dura come le sue fattezze.
Non ci tengo, signora, ma se a lei fa piacere...
L’avverto, però: non credo a certe cose.
Mi piace la sua sfacciataggine; del resto me l’aspettavo. L’ho capita dai suoi passi mentre attraversava la soglia.
Davvero? Ha l’orecchio fino. Sí. E anche l’occhio e il cervello fino. Ne ha bisogno nel suo mestiere.
Giusto; specialmente quando si ha da fare con dei clienti come lei.
Perché non trema? Non ho freddo. Perché non diventa pallida?
Non sono ammalata.
Perché non crede alle mie arti?
Non sono una sciocca.
Di sotto il cappello e la sciarpa, la vecchia fece udire un riso sarcastico.
Poi tirò fuori una pipetta nera, l’accese e cominciò a fumare.
Rimase un poco a riflettere, poi drizzò le spalle, si tolse la pipa di bocca, e guardando fisso il fuoco disse con voce decisa: Lei ha freddo, è malata, è sciocca.
Lo dimostri, ribattei io.
Glielo proverò in poche parole.
Ha freddo perché è sola; nessun contatto alimenta il fuoco che è in lei.
È malata, perché il migliore di tutti i sentimenti, il piú nobile, e il piú dolce che sia concesso agli uomini, resta lontano da lei.
È sciocca perché ne soffre, ma non gli fa cenno di avvicinarsi, né muove un passo per andargli incontro.
Rimise la nera pipetta in bocca, e riprese a fumare con tutte le forze. Si può dire questo a chiunque viva sola, da dipendente, in una grande casa come questa. Si può dire quasi a tutti, è vero; ma sarebbe la verità per tutti?
Nella mia situazione, sí. Esattamente, nella sua situazione.
Ma mi trovi un’altra nella sua precisa situazione.
Ce n’è a migliaia. A malapena ne troverebbe una. Lei non sa in che situazione singolare si trova. La felicità le sta vicinissima, a portata di mano.
Gli elementi sono tutti pronti: basta un solo movimento per combinarli.
Il caso li ha messi poco distanti.
Lasci che si avvicinino e che scaturisca la felicità.
Non comprendo gli enigmi.
Non ho mai risolto un indovinello in vita mia.
Se desidera che le parli piú chiaramente, mi mostri la mano.
E devo farci sopra una croce con una moneta, suppongo.
Certamente. Le diedi uno scellino.
Lo infilò in una calza vecchia che teneva in tasca, la legò e la rimise a posto, poi mi prese la mano, avvicinò il viso al palmo e l’esaminò attentamente senza toccarla.
È troppo sottile, disse.
Non riesco a vedere nulla in una mano come questa.
Quasi senza linee. E inoltre, che cosa c’è nella mano? Il destino non vi è scritto. Le credo, dissi io.
No, essa continuò, è scritto sul viso, sulla fronte, intorno agli occhi, nei solchi intorno alla bocca.
S’inginocchi e alzi la testa.
Ah, ora si sta avvicinando alla verità, dissi io obbedendole.
E comincio a prestarle fede.
M’inginocchiai a mezzo metro da lei.
La vecchia attizzò il fuoco, perché i carboni mandassero miglior luce.
Le fiamme illuminarono il mio viso mentre il suo rimase immerso ancor piú nell’ombra.
Mi chiedo con quali sentimenti è venuta da me questa sera, disse dopo avermi esaminata.
Mi chiedo quali sono i pensieri che occupano il suo cuore durante le ore in cui siede in salotto in mezzo a quelle persone eleganti che le sfilano dinanzi come ombre di una lanterna magica.
Fra loro e lei ci sono cosí pochi punti di contatto, come fra le ombre e la materia viva.
Mi sento spesso stanca, qualche volta assonnata, ma raramente triste.
Allora ha qualche speranza segreta che le dà coraggio, che mormora dei progetti per l’avvenire?
Assolutamente no.
La mia maggior speranza è di mettere da parte abbastanza denaro da aprire un giorno una scuola in una casetta presa in affitto.
Un nutrimento troppo magro per nutrire lo spirito: e seduta nel vano della finestra vede, conosco le sue abitudini… Di sicuro l’ha saputo dalla servitú.
Ah, crede d’esser furba!
Bene, forse sí!
A dir la verità ne conosco una, la signora Poole… All’udire quel nome balzai in piedi.
Conosce… conosce la signora Poole. Allora c’è davvero della stregoneria in tutto questo! Non si spaventi, continuò quella strana persona. Nelle mani della signora Poole è al sicuro. È discreta e tranquilla.
Si può aver fiducia in lei.
Ma, come stavo dicendo, mentre siede nel vano della finestra, non pensa che alla sua futura scuola?
Non prova alcun interesse per le persone che occupano i divani e le sedie dinanzi ai suoi occhi?
Non c’è un viso che lei ama studiare?
Una persona i cui movimenti segue con curiosità, perlomeno?
Mi piace osservare tutti i visi e tutte le persone.
Ma non studia mai una piú di tutte le altre… o forse due?
Sí, mi capita spesso, quando i gesti e gli sguardi di una coppia sembrano raccontare qualche cosa.
Allora mi diverto a osservarli. E qual è il racconto che le piace di piú?
Oh, non c’è molta scelta!
Hanno tutti lo stesso tema: l’amore, e promettono di finire nella stessa catastrofe… il matrimonio.
Questo tema monotono le aggrada?
In realtà, non me ne curo: non mi tocca.
Non la tocca?
Quando una dama giovane e piena di vita e di salute, splendente di bellezza, ricca e nobile si siede a sorridere negli occhi di un uomo che lei… Che io cosa?
Lo sa… e di cui ha un’alta opinione.
Io non conosco questi signori.
Non ho scambiato parola con nessuno di loro; e quanto al mio giudizio, trovo i piú anziani rispettabili e imponenti, e i giovani eleganti e vivaci.
Ma di sicuro sono liberi di accogliere tutti i sorrisi che vogliono, senza che la cosa abbia per me la minima importanza. Non conosce i signori che son qui? Non scambia parola con nessuno di loro?
Può dire lo stesso anche del padrone di casa?
Non è a casa.
Che osservazione profonda!
Un sotterfugio ingegnoso!
È andato a Millcote questa mattina, e tornerà stasera o domani.
Questa circostanza lo escluderebbe dalla lista delle sue conoscenze, cancellandolo, per cosí dire dalla sua esistenza?
No. Ma non vedo che cosa abbia a che vedere con tutta questa faccenda il signor Rochester.
Stavo parlando delle signore che sorridono guardando negli occhi dei signori, e ultimamente si sono riversati tanti sorrisi negli occhi del signor Rochester, da farli traboccare come due tazze piene fino all’orlo.
Non ci ha mai fatto caso? Il signor Rochester ha il diritto di godere della compagnia dei suoi ospiti.
Certo che ne ha il diritto, ma non si è mai accorta che di tutte le trame matrimoniali quella del signor Rochester è la piú animata e la piú continua? L’interesse dell’ascoltatore scioglie la lingua a chi racconta, dissi io piú a me stessa che alla zingara, la cui voce e maniere strane mi avevano immerso in una specie di sogno.
Quelle frasi inattese, che le venivano alle labbra a getto continuo, mi avevano tessuto intorno una rete di mistificazione, e mi chiedevo quale invisibile spirito era stato per settimane nel mio cuore a contare e a prender nota di ogni pulsazione.
L’interesse dell’ascoltatore! ripeté essa.
Sí, il signor Rochester ha prestato orecchio per ore alle labbra affascinanti che tanto godevano a parlargli; e il signor Rochester era cosí contento di ascoltare, cosí grato del divertimento offertogli!
Non l’ha notato? Grato!
Non ricordo d’aver scoperto un sentimento di gratitudine nel suo volto.
Scoperto!
L’ha analizzato, allora.
E che cosa ha scoperto, se non la gratitudine?
Non risposi. Ha visto l’amore: non è vero?
E guardando al futuro, l’ha visto sposato, e con una sposa felice?
Uhm!
Non è proprio cosí.
Per essere una strega lei a volte prende certi granchi.
Che diavolo ha visto allora? Non se ne impicci.
Son venuta qui per interrogare, non per confessarmi.
Il signor Rochester allora si sposerà? Sí, con la bella signorina Ingram.
Presto?
Tutto fa supporre quella conclusione; e senza dubbio, nonostante l’audacia impunita con cui me lo chiede, formeranno una coppia straordinariamente felice. Lui deve amare di certo una signorina cosí bella, nobile e spiritosa; e probabilmente lei lo ama a sua volta.
E se non la sua persona, di certo ama la sua borsa.
La ragazza giudica la proprietà del signor Rochester molto desiderabile, benché quel che le ho detto in proposito un’ora fa le abbia incupito quegli occhi stupendi, e spento il sorriso che le increspava gli angoli della bocca.
Dovrei avvertire il suo pretendente dalla faccia scura, che se si presenterà un altro piú ricco, egli sarà messo da parte… Buona donna, non sono venuta qui per sentire la sorte del signor Rochester, bensí per scoprire la mia, e lei non mi ha ancora detto nulla.
Il suo avvenire è ancora incerto. I tratti del suo viso si contraddicono. La sorte le ha assegnato una buona dose di felicità: di questo son certa.
Lo sapevo ancor prima di venire qui questa sera. Dipende solo da lei tendere la mano e afferrarla, ma il problema è se lo farà oppure no.
Si inginocchi di nuovo sul tappeto.
Non mi ci faccia stare a lungo; il fuoco mi scotta.
M’inginocchiai.
La donna non si curvò su di me, ma mi fissò appoggiandosi allo schienale della poltrona. Cominciò a mormorare: La fiamma tremola nei suoi occhi; gli occhi splendono come gocce di rugiada, dolci e pieni di sentimento.
Sorridono del mio dialetto.
Sono impressionabili, e si riesce seguirne i mutamenti nel bulbo oculare; ma quando cessano di sorridere, sono tristi. Una stanchezza incosciente pesa sulle palpebre, e denota la melanconia originata dalla solitudine. Ora si allontana da me, e non permette un esame piú profondo. Sembra quasi negare, con un’espressione ironica, la verità delle scoperte che ho fatto, rifiutare le accuse di sensibilità e sofferenza. Ma il suo orgoglio e il suo riserbo confermano la mia opinione. L’occhio è favorevole. Quanto alla bocca, è deliziosa quando ride. È pronta a essere partecipe di tutto ciò che il cervello pensa, benché certo non riveli le esperienze del cuore. Mobile e flessibile, non è creata per rimanere sempre in silenzio. È una bocca che dovrebbe parlare molto, e ridere spesso e provare un affetto umano per il suo interlocutore. Anche questo tratto è favorevole.
Non vedo ostacoli a un esito felice del suo avvenire se non sulla fronte; e quella fronte sembra dire: Posso vivere da sola, se il rispetto di me stessa e le circostanze me lo chiederanno.
Non ho bisogno di vendere l’anima per comperare la felicità.
Ho un tesoro interiore che mi manterrà viva anche se tutti i piaceri esterni mi saranno negati, o offerti a un prezzo che non potrò accettare. La ragione su quella fronte è solida e tiene le redini e non si lascerà trascinare dai sentimenti.
Anche se la passione divamperà come fuoco nell’inferno, come infatti accade, e il desiderio immaginerà ogni sorta di cose futili, sarà il giudizio a dire sempre l’ultima parola, e a dare il voto decisivo.
Potrà scatenarsi la tempesta, tremare la terra, infuriare l’incendio: lei seguirà sempre la sottile voce della coscienza. Molto bene, fronte; le tue dichiarazioni saranno rispettate.
Io ho fatto i miei piani, piani giusti a cui son pervenuto ascoltando i diritti della ragione e i consigli della coscienza. So che la giovinezza svanirà, la pianta sfiorirà subito, se nella coppa di felicità che le si offre rimarrà un fondo di vergogna o un amaro sapore di rimorso.
Non voglio sacrificio, sofferenza, sfacelo… non è il mio gusto.
Desidero innalzare e non annientare, procurarmi gratitudine, e non far versate lacrime di sangue e neppure di sale; quello che voglio è raccogliere una messe di sorrisi, di affetto, di tenerezza… Sí.
Ma mi accorgo che sto delirando.
Mi augurerei di prolungare questo momento all’infinito, e non oso.
Fin qui sono stato padrone di me.
Mi sono comportato come mi ero fermamente proposto; ma continuare supererebbe le mie forze.
Si alzi, signorina Eyre, e mi lasci solo: la commedia è terminata.
Dov’ero?
Ero desta o dormivo?
Avevo sognato? Continuavo a sognare?
La voce della vecchia era cambiata.
Il suo accento, i suoi gesti, tutto mi era familiare come la mia faccia stessa, come la mia voce.
Mi alzai, ma non mi mossi.
Guardai, ravvivai il fuoco e guardai di nuovo; ma la vecchia si strinse piú vicino al viso cappello e sciarpa, e mi fece di nuovo cenno di andar via.
In quel momento la fiamma illuminò la sua mano tesa, che non sfuggí al mio occhio pronto alle scoperte.
Non aveva sulla mano la pelle avvizzita di una vecchia, ma era una mano robusta e flessibile con delle dita ben tornite, e sul mignolo scintillava un grande anello; mi curvai ad osservarlo e vidi una gemma che avevo già vista centinaia di volte.
Esaminai di nuovo il viso che non era piú girato, anzi, il cappello era sparito, la sciarpa spostata e la testa avanzava verso di me.
Ebbene, Jane, mi riconosce?
chiese la voce familiare.
Si tolga solo il mantello rosso, signore, e poi… Ma i lacci si sono annodati… mi aiuti!
Li rompa, signore! Ecco, lungi le altrui spoglie!
E il signor Rochester uscí dal suo travestimento.
Ma, signore, che idea strana!
Non è forse ben riuscita?
Non le pare?
Con le signore deve aver recitato bene.
Ma con lei?
Con me non ha fatto la parte di una zingara.
Che parte ho recitato?
La mia?
No; un personaggio immaginario.
In breve credo che abbia cercato di adescarmi e farmi parlare; ha detto delle sciocchezze per farle dire anche a me.
Non è una bella parte, signore.
Mi perdona, Jane?
Non posso rispondere prima di averci pensato; se scopro di non esser caduta in nessuna enorme assurdità, cercherò di perdonarla.
Ma non è stato bello da parte sua. Oh!
lei è stata molto accorta, prudente e giudiziosa!
Ripensai a tutto quello che avevo detto, e trovai ch’era vero.
Mi sentii sollevata. Ero stata sul chi va là quasi dal principio dell’intervista. Avevo sospettato un travestimento. Sapevo che zingare e chiromanti non parlavano come parlava quella vecchia.
Inoltre avevo notato la voce falsata, la preoccupazione di nascondere la faccia.
Ma la mia mente era corsa a Grace Poole, quell’enigma vivente, quel coacervo di misteri.
Non avevo pensato neppure un istante al signor Rochester.
Ebbene, su che cosa medita? Che cosa significa quel sorriso grave?
Stupore e soddisfazione, signore.
Ora mi permette di ritirarmi?
No, rimanga un momento, e mi dica che cosa avviene in salotto.
Di sicuro staranno parlando della zingara.
Si segga e mi racconti che cosa hanno detto di me.
È meglio che non rimanga a lungo; devono essere quasi le undici.
E non sa, signor Rochester, che è arrivato uno straniero dopo che lei è partito questa mattina?
Uno straniero! Chi può essere? Non aspettavo nessuno. È ripartito?
No.
Ha detto che la conosceva da molto tempo e che poteva prendersi la libertà di fermarsi qui fino al suo ritorno.
Che vada al diavolo!
Ha detto come si chiama? Si chiama Mason e viene dalle Antille. Da Spanish Town, in Giamaica, credo.
Il signor Rochester stava diritto vicino a me; mi aveva preso per mano come per condurmi verso una sedia.
Nel sentire quelle parole mi diede una stretta al polso; il sorriso, gli morí sulle labbra e la notizia gli tolse il respiro.
Mason! Le Antille! disse con una voce da automa. Mason! Le Antille!
ripeté tre volte, sillabando le parole, e mentre le pronunciava si fece piú bianco d’un lenzuolo.
Sembrava che non sapesse piú quel che diceva. Si sente male, signore?
gli chiesi.
Jane, ho ricevuto un colpo… e che colpo, Jane!
disse vacillando.
Si appoggi a me, signore.
Già una volta, Jane, mi ha offerto l’appoggio della sua spalla; mi permette di servirmene ancora?
Sí, signore, e anche del mio braccio.
Si sedette, e mi fece sedere accanto a lui.
Mi prese la mano fra le sue e me la riscaldò, guardandomi, nello stesso tempo con aria inquieta e addolorata.
Mia piccola amica!
disse, vorrei essere solo con lei in un’isola lontana, lontano dagli affanni, dai pericoli e dai ricordi orrendi… Posso aiutarla, signore?
Darei la mia vita per servirla.
Jane, se avrò bisogno di aiuto, sarà a lei che lo chiederò.
Glielo prometto. Grazie, signore.
Mi dica che cosa occorre fare e almeno tenterò. Vada a prendermi un bicchiere di vino in sala da pranzo; gli ospiti staranno pranzando. Mi riferisca se Mason è con loro, e che cosa fa. Andai.
Come aveva previsto il signor Rochester, la comitiva era in sala da pranzo.
Non erano seduti a tavola, però.
Le pietanze erano disposte sulla credenza e ciascuno dei presenti, raccolti in gruppi sparsi con piatti e bicchieri in mano, si serviva a suo piacere.
Parevano tutti allegri, e ridevano e parlavano vivacemente.
Il signor Mason stava accanto al fuoco a discorrere con il colonnello Dent e sua moglie, e sembrava sereno come gli altri.
Riempii un bicchiere di vino , e tornai in biblioteca.
L’estremo pallore del signor Rochester era scomparso: e mi parve nuovamente pieno di coraggio e d’energia.
Mi prese il bicchiere dalle mani.
Alla sua salute, angelo servizievole!
disse.
Vuotò il contenuto, e mi restituí il bicchiere.
Che cosa stanno facendo, Jane?
Ridono e chiacchierano, signore.
Non hanno l’aria seria e misteriosa, come se avessero sentito qualcosa di strano?
Affatto. Scherzano e sono allegri. E Mason?
Anche lui ride.
Se quelli venissero tutti insieme a sputarmi addosso, che cosa farebbe lei?
Li caccerei dalla stanza, signore, se fossi capace.
Egli fece un mezzo sorriso.
Ma se io tornassi fra loro, e non facessero che guardarmi con freddezza, mormorando parole di scherno, e poi uno per uno se n’andassero e mi lasciassero solo, cosa farebbe allora?
Andrebbe con loro? Credo di no.
Preferirei rimanere con lei.
A consolarmi?
Sí, signore, farei tutto il possibile per consolarla. E se la mettessero al bando per essermi rimasta fedele?
Probabilmente non ne saprei niente, ma se ne venissi a conoscenza, non vi darei nessuna importanza. Allora affronterebbe il biasimo per amor mio?
L’affronterei per amore di qualsiasi amico meritevole del mio attaccamento; e lei, ne son certa, se lo merita.
Torni in sala ora.
Senza farsi notare, cerchi Mason e gli sussurri all’orecchio che Rochester è arrivato e desidera vederlo.
Lo accompagni qui e poi ci lasci soli. Sí, signore.
Eseguii l’ordine.
Gli ospiti rimasero a guardarmi meravigliati, mentre passavo fra loro.
Cercai Mason, e gli feci l’ambasciata; gli indicai la strada, lo feci entrare in biblioteca, e poi andai di sopra.
A tarda ora, mi ero coricata da tempo, sentii gli ospiti raggiungere le loro camere. Distinsi la voce del signor Rochester che diceva: Per di qui, Mason, ecco la tua stanza. Parlava vivacemente, e quel tono allegro mi tranquillizzò.
Poco dopo mi addormentai.
Capitolo ventesimo Avevo dimenticato di tirare la cortina del letto come facevo di solito e di abbassare la persiana della finestra.
La notte era limpida e la luna piena, perciò quando i suoi raggi passarono dinanzi alla mia finestra, e mi guardarono attraverso i vetri, il loro magnifico chiarore mi svegliò.
Destata nel cuore della notte, posai gli occhi sul disco d’argento limpido come cristallo.
Uno spettacolo magnifico, anche troppo solenne!
Sollevatami un poco, stesi il braccio per tirare la cortina. Dio mio, che urlo!
Il silenzio della notte era stato dilaniato da un grido selvaggio e acuto che percorse Thornfield Hall da un capo all’altro.
Mi s’arrestò il battito del polso; il cuore cessò di pulsare; il braccio teso restò paralizzato.
L’urlo si spense e non si ripeté. E di certo l’essere che l’aveva lanciato non avrebbe potuto ripeterlo subito.
Neppure il piú selvaggio condor delle Ande, dalle nuvole che nascondono il suo nido, avrebbe potuto emettere per due volte di seguito uno strillo simile.
L’essere che aveva compiuto un tale sforzo non avrebbe potuto rinnovarlo tanto presto.
L’urlo veniva dal terzo piano, dalla camera situata proprio sopra la mia.
Poi sentii qualcuno lottare… dal rumore pareva una zuffa terribile, e una voce spenta gridò tre volte in rapida successione: Aiuto!
Aiuto!
Aiuto!
Nessuno mi aiuta?
si udí; e poi in mezzo ai colpi e allo scalpiccio indiavolato distinsi attraverso il soffitto: Rochester!
Rochester!
Vieni qui, per l’amor di Dio! S’aprí la porta di una camera. Qualcuno passò correndo per la galleria.
Si sentirono altri passi camminare di sopra e qualcosa cadde. Poi ci fu silenzio.
Mi ero vestita alla meglio e, sebbene tutta scossa dallo spavento, uscii dalla mia stanza.
Intanto si erano svegliati tutti. Esclamazioni e mormorii terrorizzati risuonavano in ogni camera.
Le porte si aprirono una dopo l’altra, e la galleria si riempí.
Sia gli uomini che le donne erano scesi dal letto, e si sentivano da ogni parte domande confuse: Oh!
Che cosa è successo?
Ci sono feriti? Cos’è accaduto? Prendete una candela! È scoppiato un incendio? Ci sono i ladri? Cosa facciamo?
Se non ci fosse stata la luna, si sarebbero trovati completamente all’oscuro. Correvano di qua e di là, si raccoglievano in gruppo.
Qualcuno singhiozzava.
La confusione era indescrivibile. Dove diavolo è Rochester?
Nel suo letto non c’è, gridò il colonnello Dent. Eccomi, eccomi, si udí in risposta. State tranquilli, vengo.
Si aprí la porta all’estremità della galleria, e avanzò il signor Rochester con una candela in mano.
Era appena sceso dal piano di sopra. Una delle signore gli corse subito incontro, e gli afferrò il braccio: era la signorina Ingram.
Che disastro è successo?
disse.
Parli.
Ci dica subito il peggio.
Ma non fatemi cadere e non strangolatemi, gli rispose, poiché le signorine Eshton gli si erano avvinghiate e le due vedove, con le loro ampie vestaglie bianche, gli erano approdate addosso come due bastimenti a vele spiegate.
Tutto a posto, tutto a posto!
esclamò lui.
Si può ripetere: Molto rumore per nulla!.
Signore, tenetevi lontane o finisce male!
E infatti il suo aspetto non prometteva bene; gli occhi neri mandavano lampi. Fatto uno sforzo per rimanere calmo, aggiunse: Una domestica ha avuto un incubo nel sonno, tutto qui. È una persona eccitabile, nervosa.
Ha creduto di vedere un’apparizione o qualcosa di simile, e ha avuto una crisi di terrore.
E ora voglio vedervi ritornare tutti in camera vostra, perché finché la casa è sottosopra, non può tornare la calma.
Signori, abbiate la bontà di dare il buon esempio alle signorine. E son sicuro, signorina Ingram, che lei non si abbandonerà a vani terrori. Amy e Louisa, tornate al vostro nido da brave colombe.
E voi, signore, disse alle due vedove, prenderete sicuramente un raffreddore, se rimarrete ancora in questo corridoio gelido.
E cosí, alternando comandi e adulazioni, riuscí a far rientrare tutti nelle loro camere.
Io non aspettai di ricevere l’ordine di rientrare, ma vi tornai senza essere stata notata, come ne ero uscita.
Non andai a letto, però; anzi cominciai a vestirmi. Probabilmente soltanto io avevo sentito il fracasso che aveva seguito l’urlo e le parole che erano state pronunciate, perché venivano dalla camera sopra la mia.
Bastava quello a convincermi che non poteva trattarsi del sogno di una domestica colta dalla paura, e che la spiegazione data dal signor Rochester era una semplice invenzione per calmare i suoi ospiti.
Cosí mi vestii per tenermi pronta a ogni emergenza.
Dopo essermi vestita, rimasi a lungo seduta accanto alla finestra, a guardare i campi silenziosi e illuminati dalla luna, in attesa non so neppure io di cosa.
Mi pareva che dopo quello strano grido, quella lotta e quel richiamo dovesse avvenire qualcosa. Invece no; tornò la calma.
A poco a poco ogni rumore e ogni movimento cessarono e in meno di un’ora Thornfield Hall era di nuovo silenziosa come una tomba, immersa nel sonno e nella notte.
La luna, nel frattempo, tramontava e stava per scomparire.
Per non rimanere a sedere al freddo e all’oscurità, decisi di stendermi sul letto vestita com’ero.
Mi allontanai dalla finestra e camminai senza far rumore sul tappeto.
Mentre stavo per togliermi le scarpe sentii picchiare alla porta con cautela. Chi mi vuole?
chiesi.
È alzata?
chiese la voce che aspettavo, ossia quella del mio padrone.
Sí, signore.
È vestita?
Sí.
Allora esca senza far rumore.
Obbedii.
Nel corridoio c’era il signor Rochester con una candela in mano. Ho bisogno di lei, disse. Mi segua, non c’è tempo da perdere. E faccia piú piano possibile.
Le mie pianelle erano leggere e sul pavimento coperto dalla stuoia riuscivo a camminare silenziosa come un gatto.
Il signor Rochester avanzò circospetto lungo la galleria, salí le scale e si fermò nell’andito basso e buio di quel fatale terzo piano.
Io lo seguii, e mi fermai al suo fianco. Ha una spugna in camera sua?
mi chiese in un bisbiglio.
Sí, signore.
Ha dei sali?
Sí. Vada a prenderli.
Tornai indietro.
Cercai la spugna sul lavabo e i sali nel cassetto, e ancora una volta ricalcai i miei passi.
Il signor Rochester stava in attesa, con una chiave in mano. Avvicinatosi a una porticina nera, la infilò nella serratura.
Si arrestò, e mi rivolse la parola: Non si sentirà male alla vista del sangue? Credo di no; non ho mai provato.
Nel rispondergli cosí sentii un brivido, ma non rabbrividii né mi sentii il capogiro.
Mi dia la mano, disse, non è il momento di rischiare uno svenimento –.
Misi le dita tra le sue. Calde e ferme, osservò. Poi girò la chiave, e aprí la porta.
Mi trovai davanti una stanza che ricordai d’aver già visto il giorno in cui la signora Fairfax mi aveva fatto visitare la casa. Era rivestita di arazzi, che da una parte ora erano sollevati. Dietro si celava una porta. Era aperta, e lasciava passare la luce della stanza attigua. Sentii un ringhio simile a quello di un cane rabbioso.
Il signor Rochester, posata la candela, mi disse: Aspetti un minuto ed entrò nella stanza accanto.
Uno scoppio di risa salutò il suo ingresso: fragoroso da principio e che si concluse col diabolico Ah!
ah! di Grace Poole. Era là.
Era lei.
Il signore sistemò qualche cosa senza aprir bocca; qualcuno gli parlò a voce bassa.
Poi uscí e si chiuse la porta alle spalle. Venga, Jane!
disse e girò dall’altra parte del grande letto le cui cortine tirate nascondevano gran parte della camera.
A capo del letto c’era una poltrona, in essa stava un uomo tutto vestito, ma senza giacca.
Era immobile, con la testa appoggiata all’indietro e gli occhi chiusi.
Il signor Rochester alzò la candela e riconobbi il viso pallido e inanimato di Mason, lo straniero. Vidi anche che aveva una manica completamente inzuppata di sangue, Regga la candela, disse il signor Rochester e me la diede.
Poi andò a prendere un catino d’acqua dal lavabo. Regga questo, disse. Obbedii.
Prese la spugna, l’immerse nell’acqua e la passò su quel viso cadaverico.
Mi chiese la bottiglia dei sali, e glieli misi sotto le narici. Un momento dopo il signor Mason socchiuse gli occhi ed emise un gemito.
Il signor Rochester aprí la camicia del ferito, che aveva braccio e spalla fasciati.
Gli lavò il sangue che sgocciolava copioso.
È molto grave?
mormorò Mason.
Ma no, un semplice graffio!
Non ti spaventare cosí; su, un po’ di coraggio! Ora andrò di persona a cercare un medico. Domani mattina sarai in grado di poter essere trasportato, spero. Jane, continuò. Signore? Dovrò lasciarla sola per un’ora, magari due, in questa stanza con questo signore. Gli lavi via il sangue, come sto facendo io, se riappare.
Se si sente svenire, gli porti il bicchiere d’acqua alle labbra e gli faccia odorare i sali. Non gli parli per nessuna ragione e tu, Richard, non parlarle se non vuoi mettere in pericolo la vita. Se aprirai le labbra e ti agiterai, non risponderò piú delle conseguenze.
Il pover’uomo si lamentò ancora. Non osava muoversi.
La paura della morte o di qualcos’altro, sembrava paralizzarlo.
Il signor Rochester mi mise nelle mani la spugna ormai insanguinata, e io mi apprestai a servirmene come aveva fatto lui.
Mi guardò un istante e poi disse: Si ricordi! Niente conversazione! Uscí dalla stanza. Provai una strana sensazione quando sentii girare la chiave nella serratura e spegnersi il rumore dei passi. Mi trovavo dunque al terzo piano, chiusa dentro una delle sue celle misteriose.
La notte mi circondava; e dinanzi a me lo spettacolo di quell’uomo pallido e sporco di sangue, con solo una misera porta a separarmi dall’assassina. Sí, era questo a spaventarmi: il resto era poca cosa, ma l’idea che Grace Poole si avventasse su di me mi faceva tremare.
Eppure dovevo rimanere al mio posto, e dovevo sorvegliare quella larva umana… quelle labbra bluastre che avevano avuto la proibizione di aprirsi, quegli occhi irrequieti pieni di orrore, che ora correvano per la stanza, e ora si fissavano su di me.
Dovevo continuamente immergere la mano nella catinella d’acqua insanguinata e asciugare le gocce di sangue che continuavano a filtrare.
La luce della candela non smoccolata si affievoliva sempre piú.
Le ombre si infittivano sugli arazzi antichi e arabescati che mi circondavano, s’incupivano sotto le cortine del grande letto, e assumevano strane forme sugli sportelli di un grande guardaroba di fronte: erano divisi in dodici pannelli, ciascuno dei quali riproduceva la testa di uno dei dodici apostoli; in cima v’era un crocifisso d’ebano con un Cristo morente.
E a seconda del gioco che le ombre e la luce vi proiettavano sopra, mi pareva ora di vedere il barbuto medico Luca aggrottar le ciglia, ora ondeggiare la lunga chioma di san Giovanni, e di tanto in tanto uscire dal pannello la diabolica faccia di Giuda, che si animava per rivelare chissà quale segreto del suo signore Satana.
Frattanto, mentre vegliavo il ferito, stavo attenta a sentire eventuali movimenti della bestia feroce nella tana lí accanto.
Sembrava però che la visita del signor Rochester l’avesse stregata; durante tutta la notte, a molta distanza l’uno dall’altro, non sentii che uno strillo acuto, un breve mugolio canino e un profondo gemito umano.
Mi misi a riflettere.
Chi era la criminale che viveva in quella dimora appartata, che lo stesso padrone di casa non poteva né cacciare, né sottomettere?
Qual era il mistero che nelle piú profonde ore della notte dirompeva provocando ora fuoco, ora sangue? Chi era l’essere che, sotto sembianze femminili, emetteva ora una risata demoniaca, e ora l’urlo di un uccello da preda? E l’uomo che stavo assistendo, questo comune e pacifico straniero, com’era implicato nella tragedia? Perché quella furia si era gettata su di lui? Che cosa ci faceva lui in quella parte della casa, a un’ora cosí insolita, invece di starsene a dormire nel suo letto? Avevo sentito il signor Rochester assegnargli una stanza di sotto; che cosa l’aveva spinto quassú?
E perché ora sembrava annientato dalla violenza subita? Perché aveva docilmente acconsentito alla consegna del silenzio impostagli dal signor Rochester?
Il suo ospite era stato aggredito, e lui stesso poco prima per poco non era stato vittima di un attentato, eppure non cercava che di nascondere i due incidenti. Ero stata testimone poco prima della notevole influenza che il signor Rochester aveva sul signor Mason: l’energica volontà del primo dominava la debolezza del secondo.
Le poche parole che si erano scambiate mi confermavano quell’impressione.
Era chiaro che nella loro amicizia precedente l’attitudine passiva di Mason era stata abitualmente dominata dall’energia attiva dell’amico.
Per qual ragione allora il signor Rochester era rimasto spaventato al sentire dell’arrivo del signor Mason?
Perché il semplice nome di quell’essere debole, che ora obbediva alle sue parole come un fanciullo, qualche ora prima l’aveva abbattuto, come il fulmine colpisce una quercia?
Oh!
Non riuscivo a dimenticare il suo sguardo e il suo pallore, quando aveva mormorato: Jane, ho ricevuto un colpo… e che colpo, Jane!
E neppure potevo dimenticare che gli aveva tremato il braccio, quando si era appoggiato alla mia spalla: non bastava certo un motivo da poco a far tremare l’energico spirito di Fairfax Rochester.
Quando torna?
Quando torna?
invocavo fra me in quella notte interminabile, mentre il ferito affidato alle mie cure continuava a perder sangue e a lamentarsi.
Né il giorno né i soccorsi parevano arrivare.
Avevo inumidito senza tregua le labbra smorte di Mason, e gli avevo fatto odorare i sali, ma le mie fatiche non parevano dare risultato. Fosse la sofferenza fisica o spirituale, fosse la perdita di sangue, o tutte e tre le cose insieme, le sue energie si stavano rapidamente consumando; i suoi gemiti e quell’aria sfinita e stranita mi facevano temere che stesse per morire; e non potevo neppure parlargli.
La candela, consumata fino all’estremo, si spense. Allora mi accorsi che l’orlo delle tende della finestra s’era schiarito. L’alba si avvicinava. In quel momento sentii abbaiare Pilot dal canile nella corte. Rinacque la speranza. E non era un falso allarme.
Infatti cinque minuti dopo la chiave, girata nella serratura, mi avvertí che la mia veglia era finita. Non era durata piú di due ore, ma molte settimane mi erano sembrate piú corte.
Il signor Rochester entrò insieme al medico. Bisogna far presto, Carter, disse a quest’ultimo.
Le do mezz’ora di tempo per disinfettare la ferita, bendarla, e portare da basso il ferito.
Ma si può muovere, signore?
Senza dubbio; non è nulla di serio. È nervoso e ha bisogno di tirarsi su di spirito.
Su, all’opera!
Il signor Rochester tirò la cortina, sollevò le persiane per far entrare piú luce possibile. E io provai una lieta sorpresa nel vedere che l’alba era già molto avanzata.
L’oriente si stava tingendo di rosa.
Poi il signore si avvicinò a Mason, a cui il medico stava già disfacendo la bendatura.
Allora, amico, come stai? chiese. È finita per me, temo, rispose quello con voce fioca. Neppure per sogno! Coraggio!
Fra quindici giorni non ci penserai piú; hai perduto un po’ di sangue, ecco tutto… Carter, lo rassicuri che non c’è pericolo.
Posso farlo, in coscienza, disse Carter che ormai aveva srotolate le bende.
Peccato che non sono arrivato un poco prima! Non avrebbe perduto tanto sangue. Ma che cos’è questa? La carne sulla spalla non è soltanto tagliata.
Questa ferita non è stata fatta da un coltello; vi è un segno di denti! Mi ha morso, mormorò.
Si è avventata su di me come una tigre, quando Rochester le ha tolto il coltello. Non avresti dovuto attendere; avresti dovuto afferrarla subito, disse il signor Rochester.
Ma in quelle circostanze che potevo fare?
rispose Mason. Oh! è stato terribile!
aggiunse con un brivido. Non me l’aspettavo; pareva cosí tranquilla all’inizio!
Ti avevo avvertito, gli rispose l’amico.
Ti avevo detto: stai in guardia quando le vai vicino.
Inoltre potevi aspettare domani e andarci insieme a me.
È stata una follia rischiare una visita di notte e da solo.
Credevo di farle del bene.
Credevi, credevi!
Non posso sentirti parlar cosí.
Ma siccome hai sofferto e dovrai soffrire ancora per non aver seguito il mio consiglio non aggiungerò altro.
Carter, presto, presto!
Il sole sorgerà a momenti, e devo farlo uscire di qui.
Subito, signore. La spalla è già fasciata. Devo guardare quest’altra ferita sul braccio. Immagino che sia stato morso anche qui.
Ha succhiato il sangue; ha detto che mi avrebbe prosciugato il cuore, disse Mason.
Vidi il signor Rochester fremere, e una strana espressione di disgusto, di orrore, di odio, contrasse il suo viso.
Ma disse solo: Su, taci, Richard. Non pensare ai suoi vaneggiamenti, non ripeterli. Vorrei dimenticarli, fu la risposta. Li dimenticherai quando sarai lontano.
Una volta tornato a Spanish Town, potrai considerarla morta e sepolta, o meglio non avrai piú bisogno di pensare a lei.
Impossibile dimenticare questa notte! È possibile, sí. Fatti coraggio amico.
Due ore fa ti credevi spacciato, e ora sei vivo e vegeto, e parli. Ecco, Carter ha finito, o quasi. Adesso in un lampo ti rendo presentabile.
Jane, per la prima volta dal suo ingresso si rivolse a me prenda questa chiave; scenda in camera mia e vada dritta al mio guardaroba.
Nel primo cassetto prenda una camicia pulita e una cravatta; le porti qui in un baleno.
Andai, trovai gli indumenti richiesti e glieli riportai.
Ora, disse, vada dall’altra parte del letto, mentre lo vesto. Ma non esca di qui, potrei avere ancora bisogno di lei.
Obbedii. Non si muoveva nessuno, mentre era di sotto? chiese il signor Rochester.
No, signore, era tutto tranquillo.
Ti porteremo via senza dare nell’occhio, Dick: sarà meglio per te e per la povera creatura qui accanto.
Ho fatto da tempo tutto il possibile per evitare lo scandalo, e non vorrei proprio che scoppiasse adesso.
Ecco, Carter, mi aiuti a infilargli il panciotto. Dove hai lasciato il tuo cappotto foderato di pelliccia? Non faresti un chilometro senza quello con questo freddo maledetto.
In camera tua?
Jane, corra nella camera del signor Mason, quella vicina alla mia e prenda il cappotto! Andai e tornai indietro con un immenso mantello doppio, guarnito di pelliccia.
Ora ho un altro viaggio da farle fare, disse il mio instancabile padrone.
Deve tornare in camera mia.
Che fortuna, Jane, che ha le pianelle di velluto!
Una messaggera con gli scarponi ai piedi non sarebbe stata adatta.
Deve aprire il cassetto di mezzo della mia toeletta e prendere la fialetta e il bicchierino che vi troverà… presto!
Andai e tornai di volata, e portai fialetta e bicchiere.
Ottimo.
Ora, dottore, mi prenderò io la responsabilità di somministrare una dose di questo cordiale al mio amico.
L’ho comprato a Roma, da un medicone italiano, un tipo che lei avrebbe preso a calci, Carter.
È un rimedio di cui non si può abusare, ma in certe occasioni, come per esempio in questo momento, va bene.
Jane, un po’ d’acqua.
Resse il bicchierino, e io lo riempii a metà con l’acqua della bottiglia del lavabo.
Cosí basterà. Ora apra la fiala. Obbedii.
Fece cadere una dozzina di gocce di un liquido scarlatto nel bicchiere e lo diede a Mason.
Bevi, Richard, e ti rianimerà per un’ora o presso a poco.
Ma mi farà male… è un eccitante?
Su, su, bevi!
Il signor Mason obbedí, perché era inutile resistere.
Oramai era vestito.
Aveva ancora il volto pallido, ma non era piú imbrattato di sangue.
Il signor Rochester lo lasciò seduto ancora per tre minuti, dopo che aveva trangugiato il liquore.
Poi gli prese il braccio. Sono sicuro che ora ti reggi in piedi, disse. Prova. Il ferito si alzò.
Carter, lo prenda per l’altro braccio.
Un po’ di energia, Richard; cammina, ecco qua.
Mi sento meglio, osservò il signor Mason.
Lo sapevo.
Ora, Jane, ci preceda, scenda dalla scala interna, tolga il catenaccio della porticina di servizio e dica di tenersi pronto al conducente della vettura postale che vedrà nel cortile, o subito fuori del cancello, perché gli ho raccomandato che le ruote non facciano rumore sulla pietra.
Noi la seguiremo. E se incontra qualcuno, Jane, venga in fondo alla scala e dia un colpetto di tosse.
Erano ormai le cinque passate e il sole stava per sorgere, ma trovai la cucina ancora buia e silenziosa.
La porticina era sprangata. L’aprii facendo meno rumore possibile.
Il cortile era deserto, ma fuori dal cancello spalancato stazionava una vettura, con i cavalli già attaccati e il postiglione a cassetta.
Mi avvicinai, gli dissi che i signori stavano per arrivare ed egli annuí. Poi mi guardai intorno attentamente, e mi misi in ascolto. Dappertutto regnava la calma mattutina. Nelle camere della servitú le tende delle finestre erano ancora abbassate. Solo gli uccellini cominciavano a pigolare sugli alberi del frutteto imbiancati di fiori, dai cui rami penzolavano candide ghirlande sul muro che cintava un lato del cortile. Si sentivano i cavalli scalpitare, rinchiusi nelle stalle. Per il resto, solo silenzio.
Comparvero i tre uomini.
Mason, sostenuto dal signor Rochester e dal medico, sembrava camminare con una certa scioltezza. Lo fecero montare in carrozza e poi salí anche Carter. Si prenda cura di lui, disse il signor Rochester a quest’ultimo. Domani o dopo farò una corsa a cavallo fin da lei per vedere come va.
Richard, come ti senti? L’aria fresca mi rianima, Fairfax. Lasci lo sportello aperto da una parte; vento non ce n’è. Arrivederci, Dick. Fairfax! Che c’è? Non lasciatela senza cure.
Trattatela con dolcezza, per quanto è possibile, e… Si interruppe e scoppiò a piangere.
Faccio del mio meglio; l’ho sempre fatto e lo farò ancora, rispose il signor Rochester, e chiuse lo sportello della carrozza che si mise in moto.
Dio voglia che tutto sia finito qui!
aggiunse il signor Rochester, mentre chiudeva e sprangava il pesante cancello.
Poi si mosse a passi lenti e con aria assente verso la porta del muro di cinta del frutteto.
Immaginando che non avesse piú bisogno di me, mi preparai a rientrare in casa; invece lo sentii chiamare ancora Jane!
Aveva spalancato la porticina e stava lí fermo ad aspettarmi. Venga a ristorarsi per pochi istanti, disse. Quella casa non le sembra una spelonca? Mi sembra una villa splendida, signore. È accecata dalla malia della gioventú, rispose, e si lascia affascinare dalle illusioni.
Non si accorge che le dorature sono scrostate e le tappezzerie di seta coperte di tele di ragno, che il marmo è vile ardesia, che i legni lucidi sono pezzi di scarto.
Qui invece, e indicò il recinto verdeggiante in cui stavamo entrando, qui tutto è vero, dolce e puro.
Camminava per un viale costeggiato da siepi di bosso, che aveva da una parte alberi di mele, di pere e di ciliegie, e dall’altra una bordura di fiori di vario tipo, violacciocche e garofanetti selvatici, viole e primule che spuntavano fra l’abrotano, la rosa canina e varie erbe odorose.
Avevano la freschezza di una mite mattina di aprile che seguiva un succedersi di acquazzoni e di schiarite. A oriente stava spuntando il sole: il suo fulgore illuminava gli alberi umidi di rugiada e risplendeva sui vialetti silenziosi del frutteto. Jane, vuole un fiore?
Colse una rosa in boccio, la prima di un cespuglio, e me la offrí.
Grazie, signore.
Le piace quest’alba, Jane?
Questo cielo di nuvole alte e leggere che si dissiperanno con il caldo del giorno, questa atmosfera tranquilla e salubre?
Sí, moltissimo.
Ha passato una strana notte, Jane!
Sí, signore.
È pallida; ha avuto paura quando l’ho lasciata sola con Mason?
Temevo che entrasse qualcuno dalla stanza interna. Ma io avevo chiuso la porta a chiave, e la tenevo in tasca.
Sarei stato un pastore ben negligente se avessi lasciato incustodito l’agnello… il mio agnello prediletto… Cosí vicino alla tana del lupo: eppure era al sicuro.
Grace Poole vivrà ancora qui, signore?
Oh, sí!
Ma non se ne preoccupi, se la cacci fuori dalla testa. Eppure, mi pare che la sua vita non sia sicura finché quella donna rimane qui. Non abbia paura… starò in guardia. Il pericolo che temeva ieri sera è passato ora, signore?
Non posso garantire nulla, finché Mason non avrà lasciato l’Inghilterra e neppure dopo. Per me vivere, Jane, è come stare sul cratere di un vulcano che può a ogni momento sputar fuoco e lava.
Ma il signor Mason sembra un uomo malleabile. È evidente che lei ha una grande influenza su di lui. Non le farà mai del male volontariamente. Oh, no!
Mason non mi farà mai del male volontariamente, ma senza intenzione sí. Basterebbe una parola imprudente e mi potrebbe privare per sempre della felicità, se non della vita. Gli raccomandi prudenza. Gli dica dei suoi timori e gli spieghi come evitare il pericolo. Rise di un riso amaro, e poi mi afferrò la mano, per lasciarla andare all’istante. Se potessi agire in questo modo, ingenua, dove sarebbe il pericolo? Sarebbe annullato in un istante.
Da quando ho conosciuto Mason, non ho fatto che dirgli Fa’ cosí e lui l’ha fatto.
Ma in questo caso non posso dargli ordini, non posso dirgli Sta’ attento a non nuocermi, Richard; perché è essenziale che ignori di potermi nuocere.
Lei sembra sbalordita, ma io la farò sbalordire ancora di piú. È mia amica, non è vero?
Provo piacere a servirla e a obbedirla in tutto ciò che è giusto.
Proprio cosí. Lo vedo.
Vedo trasparire una schietta contentezza dal suo passo, dai suoi occhi e dal suo viso quando mi aiuta e lavora per me e con me in quello che fa bene a chiamare tutto quel ch’è giusto.
Perché, se le ordinassi qualcosa che lei pensa essere sbagliato, non avrebbe il piè veloce, la mano svelta, lo sguardo vivace e l’espressione animata.
La mia amica si allontanerebbe da me, pallida e quieta, e direbbe: No, signore, questo è impossibile.
Non posso farlo perché non è bene, e sarebbe irremovibile come una stella fissa.
Bene, anche lei ha del potere su di me, e potrebbe farmi del male.
Eppure non oso mostrarle il mio punto vulnerabile, per paura che, benché fedele e amica, non mi colpisca immediatamente.
Se lei ha da temere piú da me che da Mason, signore, può star sicurissimo.
Dio voglia che sia cosí! Guardi, Jane, una panchina: si segga.
C’era una nicchia scavata in un muro coperto di edera, che conteneva un sedile rustico. Il signor Rochester l’occupò, lasciando posto per me; ma io rimasi in piedi.
Si sieda, disse, c’è spazio per due. Perché esita a sedersi accanto a me? Non va bene, Jane? Per tutta risposta mi sedetti. Sarebbe stato poco saggio rifiutarsi.
Ora, mia piccola amica, mentre il sole beve la rugiada, mentre tutti i fiori di questo vecchio giardino si svegliano e si aprono, gli uccelli dei campi ricercano il primo pasto per i propri piccoli e le api mattiniere si mettono all’opera, io le sottoporrò un caso di coscienza.
Si sforzi di immaginare che riguardi lei stessa, ma prima mi guardi, e mi dica che si sente a suo agio, e che non teme che io sbagli a trattenerla o che lei sbaglia a rimanere.
No, signore, non ci trovo nulla di strano. Bene, allora, Jane, chiami in aiuto la sua fantasia; supponga di non essere piú una ragazza ben allevata e disciplinata, ma un ragazzo capriccioso, viziato fin dall’infanzia. S’immagini di essere in un lontano paese straniero e d’aver commesso un errore gravissimo, le cui conseguenze la perseguiteranno per tutta la vita e macchieranno tutta la sua esistenza. Faccia attenzione: non parlo di un delitto, di un fatto di sangue o di un gesto criminale che avrebbe potuto condurre chi l’aveva commesso davanti alla giustizia.
Parlo di un errore.
A lungo andare le conseguenze diventano insopportabili.
Lei cerca il modo di liberarsene: misure insolite, ma né colpevoli, né illegali. Ma si sente ancora infelice, perché la speranza l’ha abbandonata fin dal principio della vita.
Al mezzogiorno dell’esistenza il suo sole si è eclissato, e capisce che resterà cosí fino al tramonto.
Tristi e vili ricordi sono l’unico cibo della sua memoria.
Cosí vaga cercando pace nell’esilio, cercando la felicità nei piaceri dei sensi che ottundono l’intelletto e smorzano la sensibilità.
Torna a casa col cuore stanco e l’animo avvizzito dopo anni di esilio volontario, fa la conoscenza di una persona, non importa dove e come, e scopre in essa delle qualità di bontà e intelligenza che invano ha cercato per vent’anni; ed esse si presentano fresche e integre senza lordure e senza macchia.
La compagnia di questa persona la rigenera; sente che sono tornati i bei giorni, le aspirazioni nobili, i sentimenti puri.
Desidera ricominciare la vita e passare il resto della sua esistenza in maniera piú consona alla sua anima immortale.
Per raggiungere questo scopo, le è permesso scavalcare un ostacolo, un impedimento puramente formale… che non è giustificato dalla sua coscienza, né approvato dal suo giudizio?
Si interruppe come se aspettasse una risposta. Ma che cosa dovevo dirgli? Ah, se qualche buon angelo mi avesse suggerito una risposta assennata e soddisfacente! Vana speranza!
Il vento d’occidente sussurrava fra l’edera intorno a me, ma nessun clemente Ariele si fece interprete del suo linguaggio. Gli uccelli cantavano sulla sommità degli alberi, ma il loro canto rimase inarticolato.
Il signor Rochester riprese a parlare.
Quest’uomo errabondo e colpevole, ma oggi desideroso di pace e pentito, ha il diritto di sfidare l’opinione pubblica attaccandosi per sempre a questa graziosa e gentile sconosciuta per ritrovare la pace spirituale e il piacere di vivere?
Signore, risposi, la pace di un errabondo o la conversione di un peccatore non dovrebbero mai dipendere da una creatura umana. Gli uomini e le donne sono mortali; i filosofi mancano di saggezza e i cristiani di bontà.
Se qualcuno di sua conoscenza soffre e ha errato, gli dica di guardare piú in alto dei suoi simili per trovar la forza che purifichi e cicatrizzi le ferite.
Ma lo strumento… occorre lo strumento! Dio, che opera, preordina lo strumento.
Sono stato io, per parlar chiaro, quell’uomo mondano, dissipato e inquieto, e che crede d’aver trovato lo strumento della sua salute in… Si fermò. Gli uccelli continuavano a cinguettare, le foglie a stormire lievemente. Quasi mi meravigliai che non interrompessero i loro canti e i loro fruscii per ascoltare la rivelazione del signor Rochester. Ma avrebbero dovuto attendere troppo tempo, tanto si protrasse il silenzio. Alla fine guardai verso quel parlatore riluttante. Egli mi fissava con ardore.
Piccola amica, disse in un tono tutto diverso, mentre anche l’espressione del viso, prima dolce e grave, divenne dura e ironica, ha notato la mia inclinazione per la signorina Ingram.
Non crede che se la sposassi sarei profondamente rigenerato? Si alzò immediatamente, camminò fino all’estremità del viale, e tornò indietro canterellando un’aria.
Jane, Jane, disse fermandosi dinanzi a me, lei è pallidissima per le veglie; non mi manda al diavolo per aver disturbato il suo riposo?
Mandarla al diavolo?
No, signore.
Stringiamoci la mano per confermare queste parole.
Che dita fredde!
Erano piú calde la notte scorsa, quando le ho toccate dinanzi alla porta della camera misteriosa.
Jane, quando veglierà con me di nuovo?
Quando le potrò essere utile, signore. Per esempio la vigilia del mio matrimonio. Sono certo che non potrò dormire.
Mi promette di star alzata a tenermi compagnia?
A lei posso parlare della mia amata, poiché ora l’ha vista e conosciuta.
Sí, signore.
Un monumento… un vero monumento, Jane; grande, bruna e formosa.
Con le chiome degne delle dame cartaginesi.
Dio mi salvi!
Ci sono Dent e Lynn nelle scuderie.
Rientri per il portoncino tenendosi lungo i cespugli.
Mentre m’incamminavo da una parte lui proseguí dall’altra, e lo sentii esclamare vivacemente, una volta arrivato in cortile: Mason si è alzato piú presto di voi questa mattina.
È partito prima dell’alba, ed io mi sono alzato alle quattro per salutarlo.
Capitolo ventunesimo I presentimenti sono cose strane, come le simpatie e come i presagi, e le tre cose messe insieme costituiscono un mistero di cui l’umanità non ha ancora trovato la chiave.
Nella ma vita non ho mai riso dei presentimenti, perché io stessa ne ho avuti, e di molto strani.
Esistono delle simpatie, credo , il cui meccanismo elude la comprensione umana.
E i presagi, per quel che sappiamo, non sono forse altro che le affinità della natura con l’uomo.
Quando avevo appena sei anni, una sera sentii Bessie Leaven dire a Martha Abbot che aveva sognato un infante, e che sognare i bambini è presagio di disgrazie per sé o per qualche congiunto.
Avrei forse dimenticato del tutto questa affermazione, se una circostanza seguita subito dopo non me l’avesse impressa indelebilmente. Il giorno dopo, infatti, Bessie venne chiamata a casa al capezzale della sorellina morente. Negli ultimi giorni avevo pensato spesso a quelle parole e a quell’evento, perché durante l’ultima settimana non c’era stata notte che non avessi visto in sogno un bambino. A volte lo cullavo fra le braccia, a volte mi saltellava sulle ginocchia, oppure era occupato a cogliere margherite nel prato, o ad affondare le mani nell’acqua corrente.
Una notte si lamentava e un’altra notte rideva. Talvolta si rifugiava da me correndo, in altre occasioni scappava via. Ma, triste o lieto che fosse, il bimbo non era mai mancato all’appuntamento per sette notti successive, non appena cadevo addormentata. Non mi piaceva il ricorrere insolito di quest’immagine, e mi sentivo agitata quando si avvicinava l’ora di andare a letto, che mi avrebbe riportato quella visione.
Ero in compagnia di quel bimbo fantasma la notte di chiaro di luna in cui ero stata svegliata dal famoso grido, e nel pomeriggio del giorno seguente fui chiamata da basso perché nella stanza della signora Fairfax qualcuno chiedeva di me.
Quando entrai, trovai un uomo che dall’aspetto pareva un domestico.
Era vestito a lutto e teneva in mano un cappello con una fascia di nastro nero. Forse lei non mi ricorda, signorina, disse al mio ingresso, alzandosi. Mi chiamo Leaven, e otto o nove anni fa, quando lei viveva a Gateshead, ero il cocchiere della signora Reed.
Abito ancora lí. Oh! Robert, come sta? La ricordo benissimo. Qualche volta mi faceva andare a cavallo sul pony della signorina Georgiana. Come sta Bessie?
Lei è il marito di Bessie, vero? Sí, signorina; mia moglie gode di ottima salute, grazie.
Mi ha dato un altro piccolo due mesi fa e madre e bimbo stanno benissimo.
E a casa Reed stanno tutti bene, Robert? Sono spiacente di non poterle dare notizie migliori, signorina. Le cose al momento non vanno bene. Sono in lutto.
Spero che non sia morto nessuno, dissi, fissando il vestito nero.
Egli guardò il nastro del cappello e rispose: È stata una settimana ieri che è morto nel suo appartamento di Londra il signor John.
Il signor John?
Sí.
E la madre come l’ha presa? Ecco, vede, signorina Eyre, non è una disgrazia qualsiasi.
Il signor John ha condotto una vita dissipata, e in questi ultimi tre anni si è comportato in maniera stravagante, e ha fatto una brutta fine.
Bessie mi aveva raccontato che non si comportava bene.
Non si comportava bene? Non poteva comportarsi peggio!
Si è rovinato la salute e ha dissipato la sua fortuna fra i peggiori depravati e le donne di malaffare. Si è coperto di debiti, ed è finito in prigione.
Sua madre l’ha tirato fuori due volte, ma non appena era in libertà ritornava ai suoi vecchi compagni e alle sue abitudini.
Non era una cima e i bricconi fra i quali viveva lo turlupinavano in maniera incredibile.
È venuto a Gateshead tre settimane fa, e voleva che la signora gli consegnasse tutti i suoi averi. La signora ha rifiutato, giacché le sregolatezze di John avevano già intaccato parecchio i beni di famiglia.
Cosí ha fatto ritorno a Londra, e in seguito si è saputo che era morto.
Come sia morto, lo sa Dio.
Dicono che si sia ucciso. Rimasi in silenzio. Le notizie erano terribili. Robert Leaven concluse: La signora non sta piú bene da qualche tempo. È diventata molto grassa, ma non per questo piú robusta, e la perdita del denaro e la paura della povertà l’hanno schiantata.
La notizia della morte e la fine fatta dal signor John l’hanno colpita come un fulmine; ha avuto un attacco di cuore ed è rimasta tre giorni senza parlare.
Ma martedí scorso sembrava stare un po’ meglio. Pareva che desiderasse dire qualche cosa, perché faceva dei gesti a mia moglie e balbettava.
Ma soltanto ieri mattina Bessie l’ha intesa pronunciare il suo nome e ha sentito queste parole: Fa’ venire qui Jane… va’ a prendere Jane Eyre; voglio parlarle.
Bessie non era sicura che fosse in sé, o che le parole avessero un senso, ma si è consultata con le signorine Eliza e Georgiana se mandarla a chiamare.
Le sorelle dapprima hanno detto di no; ma dinanzi alla crescente inquietudine della madre che continuava a chiamare Jane, Jane finalmente hanno acconsentito.
Sono partito da Gateshead ieri, e se le è possibile, signorina, vorrei che lei ripartisse con me domani mattina presto.
Sí, Robert, sarò pronta; mi pare necessario andare. Lo penso anch’io, signorina. Bessie disse che era sicura che lei non si sarebbe rifiutata; ma immagino che dovrà chiedere il permesso prima di partire. Sí, lo faccio subito.
Cosí dopo averlo accompagnato negli alloggi dei domestici, e averlo affidato alle cure di John e di sua moglie, andai in cerca del signor Rochester.
Non era in nessuna delle stanze al pianterreno; non lo trovai in cortile, nelle scuderie, né nei campi.
Chiesi alla signora Fairfax se l’avesse visto. Sí, le pareva che fosse a giocare a biliardo con la signorina Ingram. Mi diressi verso la sala del biliardo, e sentii il rumore delle palle che battevano e il brusio di voci. Il signor Rochester, la signorina, le due signorine Eshton e i loro ammiratori erano tutti presi dal gioco. Mi feci coraggio per interrompere una partita cosí interessante. Quella mia missione non poteva essere differita, e quindi mi accostai al padrone, in piedi di fianco alla signorina Ingram. Lei al mio avvicinarsi mi guardò altezzosa, con occhi che sembravano chiedere: Che cosa vorrà questo insetto? e quando chiamai a bassa voce: Signor Rochester –, essa fece un gesto come se volesse cacciarmi via.
Ricordo il suo aspetto in quella circostanza, molto grazioso e attraente: indossava una veste elegante di crespo azzurro cielo, e una sciarpa di tulle azzurro si intrecciava alla sua capigliatura.
Era tutta eccitata dal gioco, e il suo orgoglio irritato non smorzava l’espressione dei suoi tratti alteri.
Quella persona ha bisogno di lei?
chiese al signor Rochester, il quale si voltò per vedere chi fosse la persona in questione.
Fece una delle sue strane ed equivoche smorfie, posò la stecca, e mi seguí fuori della sala.
Ebbene, Jane?
disse, fermandosi con la schiena appoggiata alla porta della sala giochi, dopo averla chiusa.
Se non le spiace, signore, chiedo il permesso di assentarmi per una settimana o due.
Per che fare, per andar dove?
Per visitare una signora ammalata che mi ha mandato a chiamare.
Che signora ammalata?
dove sta? A Gateshead nello ***shire.
Nello ***shire?
Sono quasi duecento chilometri di viaggio.
E chi può esser mai, per chiedere che la si vada a visitare da cosí lontano?
Si chiama Reed, signore… La signora Reed.
Reed di Gateshead?
Conoscevo un Reed di Gateshead ch’era magistrato.
È la sua vedova, signore.
E che cosa ha a che fare con lei?
Come la conosce?
Il signor Reed era mio zio, il fratello di mia madre.
Che diavolo!
Non me l’ha mai detto: ha sempre detto di non avere parenti.
Nessuno che mi riconosca, signore.
Il signor Reed è morto e sua moglie mi ha cacciato via.
Perché?
Perché ero povera e costituivo un peso, e lei non mi amava. Ma Reed ha lasciato dei figli, non è vero?
Deve aver dei cugini, quindi.
Sir George Lynn ieri mi parlava giusto di un Reed di Gateshead che era uno dei peggiori capiscarichi di Londra; e Ingram ha nominato una certa Georgiana Reed dello stesso paese, che una stagione o due fa era stata molto ammirata per la sua bellezza a Londra.
John Reed è morto.
Si è rovinato e ha quasi mandato allo sfacelo tutta la famiglia. Pensano che si sia suicidato. La notizia è stata un tale colpo per la madre che è stata presa da un attacco apoplettico.
E che bene può farle la sua presenza, Jane?
Sciocchezze!
Non permetterò che lei percorra quasi duecento chilometri per andare a trovare una vecchia signora che forse sarà morta prima del suo arrivo.
E inoltre, non mi diceva che l’ha ripudiata?
Sí, signore, ma è cosa di molto tempo fa; e quando la sua situazione era molto diversa.
Non mi sentirei tranquilla, se ora non acconsentissi ai suoi desideri.
Quanto tempo starà via?
Il meno possibile, signore.
Mi prometta di rimanere soltanto una settimana.
Preferisco non far promesse, per non essere costretta a non mantenerle.
In ogni modo tornerà, vero?
Non si lascerà indurre da alcun pretesto a rimanere con lei per sempre?
Oh, no! Ritornerò certamente, se tutto andrà bene. E chi l’accompagna?
Non farà un viaggio cosí lungo da sola. No, signore; ha mandato il suo cocchiere a prendermi. Una persona di fiducia? Sí, signore: ha vissuto per dieci anni nella famiglia.
Il signor Rochester rifletté. Quando desidera partire? Domattina presto, signore.
Allora, avrà bisogno di denaro; non può mettersi in viaggio senza soldi, e credo che ne avrà pochi.
Non le ho dato ancora il salario.
Quanto ha in tutto, Jane? chiese, sorridendo.
Tirai fuori il mio borsellino: era quasi vuoto.
Cinque scellini, signore.
Me lo prese di mano, si rovesciò le monete sul palmo e le fece tintinnare come se quel misero contenuto lo divertisse.
Poi estrasse il suo portafoglio. Ecco, disse, offrendomi una banconota: erano cinquanta sterline e non me ne doveva che quindici. Gli dissi che non avevo resto.
Non voglio il resto, lo sa bene.
Trattenga il suo stipendio.
Rifiutai di accettare piú di quello che mi era dovuto.
Egli dapprima si irritò; poi, dopo aver pensato a qualche cosa, disse: Giusto, giusto!
Meglio non darle tutto ora. Potrebbe rimanere tre mesi, se avesse a disposizione cinquanta sterline. Eccone dieci; non le bastano?
Sí, signore, ma cosí me ne deve ancora cinque.
Ritorni allora a prenderle; sono suo debitore per quaranta sterline.
Signor Rochester, vorrei parlarle di un’altra cosa, finché ne ho l’occasione.
Un’altra cosa?
Son curioso di sentire.
È stato cosí buono da informarmi, signore, che presto si sposerà.
Sí, e allora?
In questo caso, signore, Adèle dovrà andare a scuola; son sicura che ne riconoscerà la necessità.
Per toglierla dai piedi della mia sposa, che potrebbe altrimenti renderle la vita difficile.
C’è senza dubbio del giudizio nel suggerimento.
Adèle, come lei dice, dovrà andare a scuola; e lei, quindi, dovrà andarsene diritta a quel paese, vuol dire?
Spero di no, signore; ma dovrò cercarmi un altro posto.
Naturalmente!
esclamò, con un accento nella voce e una smorfia in viso strani e ridicoli allo stesso tempo.
Mi fissò per alcuni istanti.
E la vecchia signora Reed, o le signorine sue figlie, saranno sollecitate da lei a cercarle un posto, immagino.
No, signore; non sono in tanta confidenza coi miei parenti da permettermi di chieder loro dei favori.
Ma metterò un annuncio.
Ma quale annuncio d’Egitto! grugní.
Lo metta pure, a suo rischio e pericolo.
Vorrei averle offerto soltanto una sovrana invece di dieci sterline.
Me ne restituisca nove, Jane; ne ho bisogno.
E anch’io signore, ribattei mettendomi dietro la schiena il borsellino stretto fra le mani.
Non mi posso privare di questi soldi.
Piccola spilorcia! disse.
Rifiutarmi una richiesta di denaro!
Mi dia cinque sterline, Jane!
Neppure cinque scellini, signore, e neppure cinque penny!
Mi lasci guardare nel borsellino.
No, signore; non mi fido di lei.
Jane!
Signore?
Mi prometta una cosa.
Le prometto qualsiasi cosa, signore, che abbia la possibilità di mantenere.
Non metta l’annuncio. Si affidi a me: le troverò io un posto al tempo opportuno.
Ne sarò felice, signore, se a sua volta mi prometterà che io e Adèle saremo al sicuro fuori di casa prima che entri la sua sposa.
Bene!
Benissimo!
Le do la mia parola.
Partirà domani, allora? Sí, signore, di buon mattino.
Scenderà in salotto dopo cena?
No, signore; devo fare i preparativi per il viaggio.
Allora dobbiamo salutarci per un po’ di tempo?
Certo, signore.
E come avviene questa cerimonia della separazione fra le persone, Jane?
M’insegni, non me ne intendo.
Ci si dice addio o qualche altra formula.
Allora la dica.
Addio, signor Rochester, per il momento.
Che cosa devo dire io?
La stessa cosa, se crede.
Addio, signorina Eyre, per il momento; è tutto qui?
Sí.
Secondo me è arido e freddo. Mi piacerebbe qualcos’altro; una piccola aggiunta al rito. Se ci si stringesse la mano, per esempio… ma, no, neppure questo mi accontenterebbe. Allora lei non mi dirà altro che addio, Jane?
È abbastanza, signore: si può mettere il cuore sia in una parola che in molte. Forse è cosí; ma è vuoto e freddo questo addio.
Per quanto tempo ancora starà con la schiena contro la porta?, mi chiesi.
Sarà tempo che cominci a fare i bagagli.
La campana della cena suonò, e subito il signor Rochester fuggí via senza aggiungere sillaba. Non lo vidi piú quel giorno, e la mattina dopo partii prima che si alzasse.
Giunsi alla portineria di Gateshead intorno alle cinque del pomeriggio, era il primo di maggio, e lí mi fermai prima di salire al palazzo.
L’abitazione dei Leaven era molto linda e decorosa.
Le finestre scolpite erano riparate da piccole tendine bianche, il pavimento non aveva una macchia; griglia, molla e paletta erano lucidate a perfezione, e il fuoco era acceso.
Bessie sedeva vicino al camino, mentre il piccolo Robert e la sorellina giocavano quieti in un angolo.
Dio la benedica! Lo sapevo che sarebbe venuta! esclamò la signora Leaven, appena entrai. Sí, dissi io, dopo averla abbracciata. Spero di non essere arrivata troppo tardi. Come sta la signora Reed?
È ancora viva, spero.
Sí, è viva, ed è un po’ tornata in sé, piú tranquilla. Il dottore dice che può tirare avanti ancora una settimana o due, ma non crede che potrà guarire.
Ha parlato di me di recente? L’ha nominata ancora questa mattina, augurandosi che venisse.
Ora dorme, o almeno dormiva dieci minuti fa, quando sono salita in casa.
In genere rimane in una specie di letargo tutto il giorno, e si sveglia verso le sei o le sette.
Rimanga qui un’oretta e poi l’accompagnerò io –.
Robert entrò in quel momento, e Bessie posò il bambino addormentato nella culla, e andò a salutarlo.
Poi insistette per farmi togliere il cappello e perché prendessi il tè: diceva che avevo l’aria pallida e stanca.
Fui contenta di accettare la sua ospitalità, e, obbediente, permisi che mi alleggerisse del vestito da viaggio con la stessa remissività con cui mi facevo svestire da bambina.
I ricordi del passato mi si accalcavano alla memoria, mentre la vedevo affaccendarsi: tirava fuori il vassoio con le tazze migliori, tagliava il pane e burro, tostava la ciambella, e intanto dava al piccolo Robert e a Jane un buffetto o una scrollatina, come usava fare con me nei tempi passati.
Bessie aveva conservato il suo temperamento vivace, i piedi lesti e lo sguardo buono.
Quando vidi il tè pronto, stavo per accostarmi alla tavola; ma lei mi ordinò di rimanere al mio posto con lo stesso tono autoritario di un tempo. Dovevo rimanere accanto al fuoco, disse.
Mi mise davanti un panchetto rotondo con la tazza e un piatto di fette di pane tostato, proprio come faceva quando mi metteva a sedere su una sedia della stanza dei bambini per darmi qualche leccornia sottratta di soppiatto.
E come allora, io sorrisi e le obbedii.
Volle sapere se ero contenta di stare a Thornfield Hall, e che genere di persona era la mia padrona.
E quando le dissi che avevo un padrone, mi chiese se era un uomo buono e se mi piaceva.
Le dissi ch’era un uomo piuttosto brutto, ma che era un gentiluomo; mi trattava con gentilezza ed ero contenta, aggiunsi. Poi cominciai a descrivere l’allegra compagnia che si era recentemente riunita in casa. Bessie ascoltò con interesse quei particolari, perché erano proprio il genere di cose che la appassionavano. Cosí conversando passò un’ora. Bessie mi restituí il cappello e il resto, e uscimmo insieme dalla portineria dirette a casa. Ero proprio in sua compagnia, nove anni prima, quando avevo percorso quel viale che ora risalivo.
In una mattinata fosca e piovosa di gennaio avevo abbandonato quel tetto ostile col cuore gonfio e amareggiato, sentendomi una fuorilegge e quasi una reproba, per trasferirmi nel gelido rifugio di Lowood, meta lontana e sconosciuta.
Ora mi ritrovavo di fronte lo stesso tetto ostile, e ancora il mio futuro era incerto e il mio cuore in ambasce.
Mi sentivo sempre una pellegrina sulla faccia della terra, ma nutrivo maggior fiducia in me stessa e nelle mie forze, e il terrore dell’oppressione mi aggrediva con meno forza.
Le ferite dei torti subiti erano ormai sanate, la fiamma del risentimento spenta.
Andiamo prima in tinello, disse Bessie, precedendomi nell’ingresso. Le signorine devono essere là. Un momento dopo ero in quella stanza.
Nulla era cambiato nella mobilia dalla mattina in cui ero stata presentata la prima volta al signor Brocklehurst: lo stesso tappeto su cui egli aveva posato i piedi copriva il pavimento.
Gettando uno sguardo agli scaffali dei libri, mi parve di distinguere i due volumi degli Uccelli dell’Inghilterra di Bewick ancora al loro posto, sul terzo ripiano, e immediatamente sotto i Viaggi di Gulliver e le Mille e una notte.
Il tempo aveva lasciato immutati gli oggetti inanimati, ma reso quasi irriconoscibili gli esseri viventi. Mi si presentarono due signorine.
Una molto alta, quasi come la signorina Ingram, ma magra, con un colorito gialliccio e un’aria severa.
C’era un che di ascetico nel suo sguardo, accentuato dall’estrema semplicità del vestito nero senza pieghe e col colletto di tela inamidato, dai capelli tirati sulle tempie, e dall’ornamento monacale di un rosario con crocifisso d’ebano.
Mi trovavo di fronte a Eliza, ne ero certa, sebbene trovassi poca somiglianza fra il volto che ricordavo e quel viso lungo e incolore.
L’altra non poteva che essere Georgiana; ma non la Georgiana che ricordavo io, la fanciulla undicenne leggiadra come una fata.
Questa era una giovane rotonda e formosa, pallida come una bambola di cera, con dei lineamenti belli e regolari, dei languidi occhi azzurri, e dei capelli di stoppa inanellati. Anch’essa era vestita di nero, ma il taglio del suo vestito ricco e grazioso era cosí differente da quello della sorella, da parere elegante quanto l’altro era austero. Tutte e due avevano un tratto del viso, ma uno solo, in cui assomigliavano alla madre.
La magra e pallida figlia maggiore da lei aveva preso l’occhio di giada; la fiorente e rigogliosa sorella piú giovane, la forma della mascella e del mento, forse un poco addolcita, ma pur sempre in grado di conferire una durezza indicibile a una fisionomia che altrimenti sarebbe stata voluttuosa e gaia.
Al mio ingresso tutte e due mi vennero incontro e mi chiamarono signorina Eyre.
Il saluto di Eliza fu breve, asciutto e senza un sorriso; poi si rimise a sedere, fissò gli occhi sul fuoco e parve dimenticarmi.
Georgiana aggiunse al suo Come sta?
diversi luoghi comuni sul mio viaggio, il tempo e via dicendo, il tutto con tono strascicato e accompagnato da sguardi in tralice che mi passavano in rassegna dalla testa ai piedi, ora ispezionando le pieghe della mia pelliccia di merinos, ora attardandosi sulla semplice guarnizione del mio cappello campagnolo.
Le due giovani avevano una notevole capacità di farti sentire ridicola senza pronunciare neppure una parola. Una certa alterigia nello sguardo, una freddezza nei modi, un tono di sufficienza nella voce, bastavano a esprimere alla perfezione la loro opinione in merito, senza che si potesse rimproverare loro una parola o un gesto scortese. Palese o adombrato che fosse, il loro scherno non aveva piú su di me il potere di un tempo. Mentre sedevo fra le mie cugine, mi meravigliavo nello scoprire che non mi sentivo a disagio per la completa indifferenza dell’una e le attenzioni semi-ironiche dell’altra. Eliza non riusciva a mortificarmi, Georgiana non mi infastidiva.
Per la verità avevo altro a cui pensare.
Quegli ultimi mesi avevano fatto nascere in me dei sentimenti molto piú potenti di quelli che quelle due potessero suscitarmi; pene e piaceri tanto acuti e squisiti sí che le loro maniere non mi facevano né caldo né freddo.
Come sta la signora Reed?
chiesi subito, guardando con calma Georgiana che credette fosse il caso di sdegnarsi della domanda diretta, come se si trattasse di una libertà inaspettata.
La signora Reed? Ah, vuol dire mamma; sta molto male.
Non credo che possa vederla questa sera.
Se avrà la bontà di andare di sopra a dirle che sono arrivata, dissi io, le sarò molto obbligata. Georgiana quasi sobbalzò, spalancando i suoi grandi occhi arroganti. Ho saputo che aveva particolare desiderio di vedermi, aggiunsi, e non vorrei farla attendere piú a lungo. Mamma non ama essere disturbata la sera, notò Eliza.
Allora mi alzai, con calma, mi tolsi cappello e guanti senza attendere che m’invitassero a farlo, e dissi che sarei andata da Bessie la quale, supponevo, era in cucina, per chiederle di informarsi se la signora era o no disposta a ricevermi quella sera.
Uscii, trovai Bessie, le affidai quel compito, e decisi di pensare al resto. In altre occasioni avevo sempre battuto in ritirata di fronte all’arroganza. Se, anche solo un anno prima, avessi ricevuto un’accoglienza del genere, avrei deciso di abbandonate Gateshead la mattina seguente. Ora invece capii subito che sarebbe stata una stupidaggine. Avevo fatto un viaggio di quasi duecento chilometri per vedere mia zia, e dovevo rimanerle vicino finché non fosse migliorata o fosse morta. Quanto all’orgoglio e alla stupidità delle sue figlie, non dovevo tenerne conto né rendermene schiava.
Cosí mi rivolsi alla governante, e le chiesi di indicarmi una camera; aggiunsi che probabilmente mi sarei fermata una o due settimane, feci trasportare il mio baule in camera e le andai dietro.
Trovai Bessie sul pianerottolo. La signora è sveglia, disse. Le ho detto che era qui. Andiamo a vedere se la riconosce.
Non mi serviva una guida per andare in quella camera che ben conoscevo, in cui un tempo venivo chiamata tanto spesso per castighi e rimproveri.
Passai dinanzi a Bessie, e aprii la porta senza far rumore. Sul tavolino c’era una luce velata, perché ormai stava facendo notte.
C’era il grande letto a baldacchino con le cortine color ambra come ai vecchi tempi; il mobile da toeletta, la poltrona, e lo sgabello su cui centinaia di volte mi era stato ordinato di inginocchiarmi per chiedere perdono di colpe che non avevo commesso.
Guardai in un certo angolo lí accanto, aspettandomi quasi di vedere la lunga sagoma della bacchetta, un tempo tanto temuta, che usava acquattarsi da quelle parti, per uscirne come un diavoletto e abbattermisi sulle mani impaurite o sul collo tremante.
Mi avvicinai al letto, aprii la cortina e mi chinai sulla pila dei guanciali.
Ricordavo bene il viso della signora Reed, e cercai ansiosamente quell’immagine familiare.
È una fortuna che il tempo smorzi il desiderio della vendetta e respinga gli impeti della rabbia e dell’avversione.
Avevo lasciato questa donna con l’amarezza e l’astio nel cuore, e ritornavo ora a lei senz’altro sentimento che una specie di compassione per le sue grandi sofferenze e il desiderio di dimenticare e perdonare le offese per tenderle la mano con amicizia sincera.
Il viso che ben conoscevo era là, rigido e duro come sempre.
Aveva ancora quell’occhio che nulla poteva addolcire, le stesse ciglia un po’ inarcate, imperiose e dispotiche. Quante volte si erano abbassate su di me piene di minaccia e di odio! Come rivivevo il ricordo dei terrori e delle pene della mia infanzia, di fronte alla loro linea severa!
Eppure mi chinai a baciarla; lei mi guardò.
È Jane Eyre?
disse.
Sí, zia Reed. Come sta, cara zia?
Una volta avevo giurato di non chiamarla piú con quel nome. Pensai che dimenticare e rompere quel giuramento non era una colpa.
Le mie dita le avevano cercato la mano, che giaceva abbandonata sul lenzuolo: se essa avesse stretto leggermente la mia, ne avrei provato in quel momento un sincero piacere.
Ma i caratteri freddi non si ammansiscono tanto facilmente, né le antipatie spontanee sono tanto facilmente mitigabili.
La signora Reed ritirò la mano e voltò la faccia, e osservò che la sera era calda.
Poi mi guardò di nuovo, con occhi cosí gelidi che capii una volta per tutte che la sua opinione e i suoi sentimenti verso di me, immutati, non sarebbero mai cambiati.
Il suo sguardo crudele, ostile alla tenerezza e alle lacrime, aveva deciso di giudicarmi cattiva fino in fondo; riconoscermi qualche sentimento positivo non le avrebbe procurato piacere, ma solo un senso di umiliazione.
Provai prima dolore, poi ira, ma decisi di dominarla, di dimostrarmi superiore a lei, nonostante il suo temperamento e la sua cattiva volontà.
Mi erano già spuntate le lacrime come quand’ero bambina.
Mi imposi di non piangere. Portai una sedia a capo del letto, sedetti e mi chinai su di lei. Mi ha mandata a chiamare, dissi, e sono qui. È mia intenzione rimanere finché non stia bene. Oh, naturalmente! Hai visto le mie figlie? Sí. Ebbene, puoi dir loro che desidero che tu rimanga fino a che potrò parlarti di alcune cose che mi opprimono.
Stasera è tardi e fatico a ricordare.
Ma c’era una cosa che volevo dirti… vediamo… L’incertezza dello sguardo e il cambiamento della sua voce mi informavano che la sua robusta costituzione era allo sfacelo.
si rigirò inquieta e si avvolse nelle coperte.
Il mio gomito poggiato tratteneva un angolo della trapunta.
Se ne irritò. Tirati su! disse. Mi dà fastidio che trattieni le coperte. Sei Jane Eyre?
Sí.
Non si può credere il tormento che mi ha dato questa bambina.
Che croce che mi è stata gettata addosso e che fastidio mi ha procurato giorno dopo giorno, ora dopo ora, col suo temperamento incomprensibile, i suoi improvvisi sbalzi di umore, e quell’inclinazione innaturale a osservare di continuo le azioni degli altri!
Ricordo una volta in cui mi parlò come una pazza o come un demonio: mai bambina al mondo ha parlato o guardato come lei.
Sono stata contenta di cacciarla da questa casa. Che cosa ne hanno fatto di lei a Lowood? Scoppiò un’epidemia, e morirono molte scolare; e lei invece non morí. Ma io dissi che lo era… desideravo che fosse morta! Uno strano desiderio, signora Reed. Perché la odia tanto? Ho sempre provato antipatia per sua madre.
Era l’unica sorella di mio marito, e lui non aveva occhi che per lei. La difese quando la famiglia la rinnegò per aver contratto matrimonio con una persona di umile condizione. E quando giunse notizia della sua morte, pianse come uno sciocco.
Mandò a prendere la bambina, sebbene io cercassi di convincerlo di mandarla a balia.
Fin dal primo momento ho odiato quell’esserino malaticcio e piagnucoloso! Era capace di lagnarsi nella culla per tutta la notte.
E non strillava a gola spiegata come gli altri bambini: no, frignava e vagiva senza sosta.
Reed ne aveva pietà; e aveva l’abitudine di vezzeggiarla come se fosse figlia sua; anzi anche piú di quanto non avesse fatto con i suoi figli da piccoli.
Avrebbe voluto che i miei figli facessero amicizia con quella piccola mendicante, ma i miei cari non la potevano soffrire, e allora si stizziva che le dimostrassero la loro antipatia.
Durante la sua ultima malattia se la faceva portare continuamente al capezzale, e un’ora prima di morire mi fece giurare di allevarla.
Avrei preferito prendermi cura di un povero marmocchio preso all’orfanotrofio, piuttosto. Ma lui era un debole… mancava di carattere. John non assomiglia affatto a suo padre, e io ne sono contenta. Mio figlio è come me e i miei fratelli… è un Gibson. Oh, vorrei solo che smettesse di tormentarmi con quelle lettere che mi chiedono denaro!
Non ho piú denaro da dargli: stiamo diventando poveri.
Devo licenziare metà della servitú, e chiudere parte della casa; o abbandonarla del tutto.
Non arriverò mai a questo punto, eppure come facciamo ad andare avanti?
Due terzi delle entrate vanno per pagare gli interessi delle ipoteche.
John gioca come un pazzo, e perde sempre, povero figliolo!
Si fa spennare dagli scrocconi: John è caduto molto in basso, ha uno sguardo che fa paura, e quando lo vedo, provo vergogna per lui.
Stava infervorandosi troppo.
Credo che sia meglio lasciarla sola, ora, dissi a Bessie, ch’era in piedi dall’altra parte del letto.
Forse, sí, signorina: ma parla spesso in questo modo verso sera.
La mattina è piú calma.
Mi alzai.
Fermati, esclamò la signora Reed, c’è un’altra cosa che voglio dirti. Lui mi minaccia, dice sempre che si ucciderà, o che ucciderà me.
E io qualche volta me lo sogno con un gran taglio alla gola, o con la faccia gonfia e tumefatta.
Sono arrivata a un punto difficile: ho dei pensieri gravosi.
Che fare? Come trovare il denaro?
Bessie cercò di convincerla a prendere un calmante.
Ci riuscí a fatica.
Poco dopo la signora Reed si calmò e si assopí, e io uscii. Ci vollero piú di dieci giorni prima che le potessi parlare di nuovo.
Alternava lo stato di delirio all’assopimento, e il dottore le proibí tutto ciò che poteva emozionarla.
Intanto me la passavo come meglio potevo con Georgiana ed Eliza.
Sulle prime si mantennero molto fredde.
Eliza passava quasi tutta la giornata a cucire, leggere e scrivere, e a malapena rivolgeva la parola a me o a sua sorella.
Georgiana cianciava per ore col suo canarino, senza fare attenzione a me. Ma io avevo deciso di non farmi mancare occupazioni e distrazioni. Avevo portato con me il materiale per dipingere, e lo adoperavo a tale scopo.
Munita della scatola delle matite e di qualche foglio di carta, sedevo di solito accanto alla finestra e schizzavo quadretti fantastici che si formavano via via nel cangiante caleidoscopio della mia immaginazione.
Uno scorcio di mare fra due rocce, una nave in cammino con la luna che sorgeva nello sfondo, una fila di canne e di iridi palustri dalle quali usciva una testa di naiade coronata di fiori, un folletto seduto nel nido di una rondine, sotto una ghirlanda di biancospino in fiore.
Una mattina mi venne voglia di fare uno schizzo di un viso.
Non m’importava, né sapevo che viso ne sarebbe uscito. Presi una matita nera morbida, l’appuntii e mi misi all’opera.
Tracciai subito sul foglio una fronte larga e sporgente e un volto dai contorni marcati: il principio mi piacque, e quindi le dita continuarono febbrilmente a riempirlo di segni.
Sotto quella fronte dovevano essere disegnate delle sopracciglia orizzontali ben marcate; seguí poi naturalmente un naso ben modellato, dal profilo diritto e dalle narici larghe, una bocca dalla linea sinuosa tutt’altro che stretta, un mento deciso, diviso nel mezzo da una fossetta.
Occorreva certo aggiungere dei baffi neri, e una capigliatura nera lucente, a ciuffo sulle tempie e ondulata sulla fronte. Ora mancavano gli occhi, ma li avevo tenuti per ultimi perché era la parte che richiedeva maggior cura.
Li feci grandi e ben sagomati, e disegnai le ciglia lunghe e fitte e l’iride larga e lucente.
Belli, ma non assomigliano, pensai, esaminando il risultato.
Ci voleva piú energia, piú vivacità; rinforzai le ombre di modo che risaltasse maggiormente la luce; e con uno o due tocchi felici raggiunsi un buon risultato.
Mi ritrovai sotto gli occhi, un viso amico. Che cosa mi importava che quelle due signorine si dimostrassero brusche con me?
Io guardavo il ritratto.
Sorridevo a quell’effigie parlante. Ero appagata e contenta. È il ritratto di un suo conoscente? chiese Eliza, che mi s’era avvicinata senza che me ne accorgessi.
Risposi che era solo frutto della mia fantasia, e mi affrettai a metterlo sotto gli altri fogli.
Avevo mentito, naturalmente; difatti non si trattava che di un’immagine molto fedele del signor Rochester.
Ma che cosa poteva importare a lei o ad altri?
Anche Georgiana si era avvicinata a guardare.
Le piacquero molto gli altri disegni, ma quello le sembrava il ritratto di un uomo brutto.
Parvero entrambe sorprese della mia abilità nel disegno.
Mi offrii di fare i loro ritratti, e ciascuna, a turno, si mise in posa.
Poi Georgiana mi mostrò il suo album. Le promisi di farle un acquerello.
Questo la mise di buon umore, e mi propose di fare una passeggiata insieme.
Prima che fossero trascorse due ore la conversazione aveva preso un tono molto confidenziale.
Si era degnata di descrivermi il brillante inverno che aveva passato a Londra due anni prima, l’ammirazione e il successo che aveva riscosso, e fece anche allusioni alla conquista di un titolato.
Nel corso del pomeriggio e della sera queste allusioni si precisarono; mi vennero riferite alcune conversazioni tenere, e raccontate scenette sentimentali.
Insomma, quel giorno improvvisò a mio beneficio tutto un romanzo di vita di gran mondo.
I giorni successivi riprese la stessa solfa. L’argomento non cambiava mai: lei, i suoi amori e le sue pene amorose.
Era strano che non parlasse mai della malattia di sua madre, né della morte del fratello e neppure delle tristi prospettive della famiglia.
Il suo animo sembrava completamente preso dal ricordo delle gioie passate e dalla speranza di divertimenti futuri. Passava cinque minuti al giorno, e non di piú, nella camera della madre ammalata. Eliza parlava sempre poco. Evidentemente non aveva tempo di discorrere.
Non ho mai visto una persona che avesse l’aria piú affaccendata, eppure non era facile capire a cosa si dedicasse, o meglio scoprire il risultato della sua attività. Si faceva svegliare presto, e non so che cosa la tenesse occupata prima di colazione, ma dopo il pasto il suo tempo era diviso metodicamente, in modo che ogni ora avesse uno scopo preciso.
Si sprofondava tre volte al giorno in un libriccino, che, scopersi, era un libro liturgico.
Le chiesi una volta che cosa fosse mai quel volume, e mi rispose: Il Canone –.
Passava tre ore al giorno a cucire con del filo d’oro della bordura di un quadrato di stoffa scarlatta, grande quasi come un tappeto.
Quando le chiesi a che cosa servisse, mi informò che era per coprire un altare di una nuova chiesa costruita di recente vicino a Gateshead.
Consacrava due ore al diario, due a lavorare da sola nell’orto, e una a fare i conti.
Sembrava che non sentisse bisogno di compagnia né di conversazione.
A modo suo era felice: il tran tran della sua vita la soddisfaceva, e nulla la infastidiva tanto quanto un incidente che venisse a interrompere la regolarità della sua giornata.
Una sera, il momento in cui era piú comunicativa del solito, mi disse che la condotta di John e la rovina che minacciava la famiglia erano state per lei fonte di profonda afflizione: ora però aveva ritrovato la pace e aveva deciso per il suo avvenire. Aveva provveduto a mettere al sicuro le proprie sostanze, e alla morte di sua madre era assolutamente improbabile, osservò tranquilla, che si ristabilisse o tirasse avanti a lungo avrebbe messo in esecuzione un progetto accarezzato da lungo tempo.
Cercare un rifugio dove era sicura che non sarebbero state turbate le sue abitudini metodiche, e porre una barriera per sempre fra sé e il mondo frivolo.
Le chiesi se Georgiana l’avrebbe accompagnata.
No di certo.
Io e Georgiana non abbiamo nulla in comune, e mai l’abbiamo avuto –.
A nessun prezzo si sarebbe sobbarcata la sua compagnia.
Georgiana avrebbe preso la sua strada e lei la propria.
Georgiana, quando non era in vena di aprirmi il suo cuore, passava la maggior parte del tempo distesa sul divano, infastidita dalla tristezza di quella casa, e si augurava di continuo che la zia Gibson le mandasse un invito per recarsi in città.
Quanto sarebbe meglio che mi levassi di torno per un mese o due, finché non sia tutto finito! Non le chiesi che cosa intendesse con quel tutto, supponendo che si trattasse dell’imminente morte di sua madre, e del triste seguito dei riti funebri. Eliza in genere sembrava non accorgersi neppure dell’indolenza e delle lamentele di quella creatura brontolona e oziosa.
Però, un giorno che aveva finito i suoi conti e stava per mettersi a ricamare, l’apostrofò cosí: Georgiana, la terra non è mai stata calpestata da un essere piú sciocco e irragionevole di te.
Non hai il diritto di stare al mondo, perché non fai un bel nulla della tua vita. Invece di vivere per te, in te e con te stessa, come vorrebbe la ragione, cerchi solo di aggrappare la tua debolezza alla forza di qualche altra persona.
E non trovando nessuno disposto a caricarsi del fardello di quest’essere grasso, debole e inutile, ti lamenti che sei maltrattata, che sei trascurata, che ti senti infelice.
Se la vita non è un susseguirsi di cambiamenti e di piaceri, per te il mondo è una prigione. Hai bisogno di essere ammirata, corteggiata, adulata, hai bisogno di musica, balli e società: altrimenti finisci per languire e sentirti afflitta. Non ti viene l’idea di importi una regola che ti renda assolutamente indipendente? Prendi una giornata, dividila in parti, e a ciascuna assegna un compito. Non lasciare vuoti neppure i quarti d’ora, i dieci minuti, i cinque minuti. Compi ogni cosa a suo tempo e con metodo, con regolarità. Non ti accorgerai che il giorno è cominciato, che sarà già bello e finito. E non dovrai essere grata a nessuno; non dovrai andare in cerca della compagnia, della conversazione, della simpatia di chicchessia. Avrai vissuto, in poche parole, la vita di un essere indipendente.
Ascolta questo consiglio: il primo e l’ultimo che ti offro, e non avrai piú bisogno né di me né di nessun altro, qualunque cosa accada.
Trascuralo, continua a vivere come hai fatto fin qui, lamentandoti e oziando, e subirai le conseguenze della tua stupidità, per quanto tristi e insopportabili possano essere.
Te lo dico chiaro; e ascolta, perché, anche se non ti ripeterò una seconda volta quel che ho detto, non esiterò certo ad agire di conseguenza.
Dopo la morte di mia madre, mi laverò le mani di te.
Dal momento in cui la sua bara sarà deposta nella cappella della chiesa di Gateshead, diventeremo delle estranee, come se non ci fossimo mai conosciute. L’esser nate dagli stessi genitori non ti dà nessun diritto su di me.
Anzi ti dico che se tutta quanta la razza umana, eccetto noi due, fosse spazzata dalla faccia della terra e rimanessimo sole, ti lascerei nel vecchio mondo e me ne andrei nel nuovo.
Detto ciò, chiuse la bocca.
Avresti potuto risparmiarti il fastidio di questa arringa, rispose Georgiana.
Lo sanno tutti che sei l’essere piú egoista e senza cuore che esista; conosco bene l’odio spietato che nutri nei miei confronti.
Ne ho già avuto prova nel tiro che mi hai giocato con Lord Edwin Vere.
Non potevi sopportare che mi innalzassi sopra di te, che avessi un titolo, che fossi ricevuta in ambienti dove tu neppure osavi mostrarti, e cosí hai fatto la spia e hai rovinato il mio avvenire per sempre.
Georgiana prese il fazzoletto e si soffiò il naso per un’ora. Eliza rimase fredda e impassibile, e continuò a lavorare senza sosta.
I sentimenti sinceri e generosi sono di poco conto per alcuni: ma lí mi trovavo dinanzi a due caratteri privi di tali sentimenti, la mancanza dei quali rendeva l’una insopportabilmente acida, l’altra assolutamente insipida.
Il sentimento senza la ragione è una bevanda annacquata, ma quest’ultima, non addolcita dal sentimento, è un cibo troppo amaro e indigesto per lo stomaco umano. In un pomeriggio di pioggia Georgiana era crollata addormentata sul divano mentre leggeva un romanzo, ed Eliza era andata ad assistere a una funzione nella nuova chiesa. In fatto di religione era rigida e formalista: il cattivo tempo non le impediva di compiere scrupolosamente quello che considerava un sacro dovere.
Bello o brutto che facesse, andava in chiesa tre volte la domenica e durante la settimana tutte le volte che c’erano funzioni.
Ebbi l’idea di andar di sopra per vedere come stava la moribonda, che rimaneva spesso lí quasi abbandonata. Gli stessi domestici non le prestavano che un’attenzione passeggera; l’infermiera, poco sorvegliata, se la svignava appena poteva. Bessie rimaneva fedele, ma doveva pensare alla propria famiglia, e non poteva venire nella casa che di tanto in tanto. Trovai la camera dell’ammalata incustodita, come mi aspettavo. L’infermiera non c’era, e la paziente era immersa in un apparente sopore. Il viso livido era sprofondato tra i guanciali; il fuoco nel braciere quasi spento. Aggiunsi combustibile, le risistemai le coperte, e la osservai mentre lei non era in grado di fissare me. Poi andai alla finestra. La pioggia batteva violenta contro i vetri. Soffiava un vento di tempesta. C’è qui una creatura, pensai, che presto sarà oltre la lotta degli elementi terrestri. Dopo aver lottato per svincolarsi dal suo involucro materiale, dove finirà questo spirito liberato?
Riflettendo su questo grande mistero, mi sovvenni di Helen Burns, ricordai le sue ultime parole, la sua fede, la sua dottrina secondo cui tutte le anime erano eguali.
Mi pareva di sentire mentalmente la sua voce, e ricostruii il suo viso pallido e spirituale, i lineamenti consunti, lo sguardo sublime, mentre giaceva sul suo letto di morte e mi confidava la sua aspirazione di ritornare nel seno dell’Eterno Padre.
In quella, dal letto giunse una voce flebile: Chi c’è? Sapevo che erano diversi giorni che la signora Reed non parlava.
Stava ritornando in vita?
Mi avvicinai.
Sono io, zia Reed. Io, chi? fu la risposta. Chi sei tu? Mi guardò sorpresa e allarmata, ma senza spaventarsi. Tu sei un’estranea. Dov’è Bessie? È in portineria, zia. Zia! ripeté. Chi mi chiama zia?
Non sei una Gibson.
Eppure ti conosco… quel viso, quegli occhi, quella fronte mi sono familiari.
Assomigli...
Ecco, assomigli a Jane Eyre!
Non risposi.
Temevo di procurarle un colpo troppo forte se avessi dichiarato chi ero. Sí, disse, temo di sbagliarmi. I miei pensieri mi ingannano.
Desideravo vedere Jane Eyre, e ho immaginato una somiglianza che non c’è.
E poi in otto anni dev’essere cambiata –.
A questo punto la rassicurai: ero la persona che supponeva e desiderava che fossi.
Vedendo che aveva capito e che era in possesso delle sue facoltà, le spiegai che il marito di Bessie era venuto a prendermi a Thornfield.
Sono molto ammalata, lo so, continuò quasi subito.
Ho cercato di voltarmi qualche minuto fa, e ho scoperto che non riesco neppure a muovere il braccio. È bene che possa alleggerirmi lo spirito prima di morire.
Quel che poco ci pesa quando si è sani, è un macigno opprimente in un momento come questo.
C’è l’infermiera o qualcun altro nella camera oltre a te?
Le assicurai che eravamo sole.
Ebbene, per due volte ti ho fatto torto e lo rimpiango, ora.
La prima volta quando non mantenni la promessa che avevo fatto a mio marito di allevarti come una figlia, l’altra… si fermò.
In fin dei conti non è di grande importanza, forse, mormorò fra sé. E poi posso ristabilirmi, ed è penoso umiliarmi dinanzi a te. Fece uno sforzo per cambiar posizione, ma non ci riuscí.
Il suo viso si alterò, come se provasse una sensazione interna, messaggera della prossima fine.
Ebbene, bisogna che lo dica. L’eternità mi sta dinanzi. È meglio parlare. Va’ al mio armadio, aprilo e prendi la lettera che vedrai. Obbedii.
Leggila, disse.
Era breve e diceva cosí: Signora, voglia avere la bontà di mandarmi l’indirizzo di mia nipote Jane Eyre, e di darmi sue notizie.
È mia intenzione scriverle fra breve e chiederle di venire a raggiungermi a Madera.
La Provvidenza ha benedetto i miei sforzi assicurandomi l’agiatezza; e siccome non ho moglie né figli, desidero adottarla e lasciarle alla mia morte ogni mio avere.
Le porgo i miei piú distinti saluti, John Eyre, Madera.
Portava la data di tre anni prima. Perché non sono stata informata di tutto questo?
chiesi.
Perché provavo per te una cosí profonda avversione che non ti avrei mai teso una mano per aiutarti a raggiungere la prosperità.
Non potevo dimenticare come ti sei comportata con me, Jane… La rabbia con cui una volta ti eri ribellata, il tono con cui avevi affermato che ero la persona che piú detestavi al mondo.
Lo sguardo e la voce, cosí poco infantili, con cui avevi dichiarato che il solo pensare a me ti dava la nausea, e che ti avevo trattata con crudeltà indegna.
Non riuscivo a dimenticare l’impressione che mi avevi fatto quando mi eri balzata davanti a espellere il veleno del tuo animo.
Ho provato paura come di fronte a un animale, da me colpito o urtato, che mi avesse guardato con occhi umani e maledetto con accenti umani.
Portami dell’acqua! Oh, fa’ presto!
Cara signora Reed, dissi porgendole l’acqua, non pensi piú a tutto questo, lo cancelli dalla sua memoria.
Perdoni le mie parole violente.
Ero una bambina allora; da quel giorno sono passati otto, nove anni.
Non prestò attenzione alcuna a quel che dicevo; ma bevve e, tirato il fiato, continuò: Ti dissi che non l’avrei dimenticato e mi vendicai.
Non avrei potuto tollerare che fossi adottata da tuo zio, che raggiungessi l’agiatezza. Gli scrissi. Gli dissi che ero spiacente per la sua delusione, ma che Jane Eyre era morta. Morta di tifo a Lowood. Ora comportati come ti pare. Scrivi smentendo la mia falsità. Sei nata per darmi il tormento, credo.
La mia ultima ora è avvelenata dal ricordo di un’azione, che, se non fosse stato per te, non avrei mai osato commettere. Se potesse soltanto non pensarci piú, zia, e considerarmi con bontà e indulgenza… Tu hai una natura pessima, proseguí, e ancor oggi non riesco a comprenderti. Ancora non riesco a capire come hai potuto mantenerti paziente e quieta in ogni circostanza per nove anni, e come poi scoppiare in tale violenta ribellione al decimo.
La mia natura non è cattiva come lei crede. Sono passionale, ma non vendicativa. Quante volte, da bambina, avrei desiderato volerle bene, se me l’avesse permesso! Ora desidero davvero che facciamo pace; mi dia un bacio, zia! Avvicinai la guancia alle sue labbra. Essa non la sfiorò.
Mi disse che l’opprimevo coll’appoggiarmi sul letto, e mi chiese di nuovo dell’acqua.
Quando la distesi sul letto, perché l’avevo sostenuta con il braccio mentre beveva, posi la mia mano sulla sua, fredda e umidiccia. Le deboli dita si ritirarono al mio tocco, e i suoi occhi vitrei evitarono il mio sguardo.
Mi ami o mi odi quanto vuole, dissi alla fine. Le do il mio perdono pieno e completo: chieda ora quello di Dio e vada in pace. Povera donna! Era ormai per lei troppo tardi per riuscire a cambiare la sua disposizione d’animo. Mi aveva odiato per tutta la vita; doveva odiarmi anche in punto di morte.
Entrò l’infermiera, seguita da Bessie. Mi fermai ancora per una mezz’ora, sperando di scorgere qualche segno di riconciliazione. Ricadde nel torpore e non riprese piú i sensi. Alla mezzanotte di quella notte morí. Quando chiuse gli occhi per sempre non eravamo presenti né io, né le sue figlie. Ci vennero a dire la mattina dopo che tutto era finito.
L’avevano già vestita. Io ed Eliza salimmo a vederla.
Georgiana, che era scoppiata in un gran pianto, ci disse che non ne aveva il coraggio.
Le spoglie terrene di Sarah Reed, un tempo donna robusta e attiva, giacevano rigide e immobili.
Le fredde palpebre coprivano i suoi occhi di pietra. La fronte e i lineamenti marcati conservavano ancora l’impronta del suo animo implacabile. Quel cadavere aveva per me qualcosa di strano e solenne.
Lo guardai con tristezza e dolore, ma non mi ispirò tenerezza alcuna, né pietà o speranza; solo un rammarico per quello che essa aveva sofferto, non per quello che avevo perduto, e un tetro sgomento dinanzi allo spaventoso spettacolo di una morte simile.
Eliza contemplò con calma sua madre.
Dopo alcuni minuti di silenzio, osservò: Con una costituzione come la sua avrebbe potuto vivere fino a tarda età.
Sono stati i dolori ad accorciarle la vita –. E poi una smorfia le contrasse la bocca per un istante. Si girò e lasciò la camera. Io la seguii. Nessuna di noi due aveva versato una lacrima. Capitolo ventiduesimo Il signor Rochester mi aveva dato solo una settimana di permesso.
Passò invece un mese prima che lasciassi Gateshead.
Volevo partire subito dopo il funerale, ma Georgiana mi pregò di rimanere finché non fosse andata a Londra dove era stata invitata dal signor Gibson, suo zio, che era venuto a dirigere la sepoltura della sorella e a sistemare gli affari di famiglia.
Georgiana diceva che aveva paura di rimanere sola con Eliza, che non le offriva simpatia per la perdita subita, né appoggio quand’era spaventata, né aiuto per i suoi preparativi.
Cosí feci del mio meglio per sopportare i suoi lamenti infantili ed egoistici e per prepararle i bagagli.
A dir la verità mentre lavoravo lei non faceva che oziare, tanto che pensai: Cara cugina, se fossimo destinate a vivere sempre insieme, dovremmo adottare subito altri sistemi.
Non accetterei pacificamente la parte di chi porta i pesi.
Ti assegnerei la tua parte di lavoro, e dovresti farlo.
Ti obbligherei a tenerti dentro, inoltre, quei tuoi piagnistei lagnosi e poco sinceri.
Se acconsento a dimostrarmi paziente e compiacente, è solo perché il nostro incontro è passeggero, e ci si trova nell’emergenza di un lutto.
Finalmente Georgiana partí, e fu Eliza a chiedermi di rimanere un’altra settimana. I suoi progetti per il futuro le assorbivano tutto il tempo. Stava per partire verso una meta sconosciuta.
Perciò rimaneva tutto il giorno chiusa a chiave nella sua camera a riempir bauli, vuotar cassetti, bruciare carte, senza voler parlare con nessuno.
Voleva che pensassi io a dirigere la casa, ricevere i visitatori, e rispondere alle lettere di condoglianze. Una mattina mi disse che ero libera. Le sono grata dei suoi preziosi servizi e della sua discrezione, aggiunse.
C’è una certa differenza fra il vivere con una persona come lei, invece che con Georgiana. Lei fa il suo dovere nella vita, e non è un peso per nessuno.
Domani, continuò, partirò per il continente e prenderò dimora in una casa religiosa vicino a Lilla, in un convento di monache. Là, assolutamente indisturbata, mi dedicherò per qualche tempo allo studio dei dogmi della religione cattolica e delle sue regole.
Se troverò che, come già penso, sono quelli piú in grado di assicurarmi nella vita decoro e ordine, abbraccerò la dottrina della Chiesa di Roma, e probabilmente prenderò il velo.
Non espressi sorpresa a questa decisione, e neppure tentai di dissuaderla. È quello che ci vuole per lei, pensai, si troverà molto bene. Quando ci separammo mi disse: Addio, cugina Jane Eyre, le auguro ogni bene. Lei ha del giudizio. Allora le risposi: Anche lei non manca di giudizio, cugina Eliza; ma quel che possiede, fra un anno, immagino, sarà murato vivo in un convento francese. Comunque non è affar mio, e se per lei va bene, poco me ne importa.
Ha ragione, disse, e con queste parole ognuna prese la propria strada.
Siccome non avrò piú occasione di parlare né di lei né di sua sorella, dirò subito che Georgiana fece un matrimonio vantaggioso con un uomo vissuto e ricco, e che Eliza prese il velo, e oggi è superiora del convento in cui fece il noviziato, a cui portò in dote i suoi beni.
Ignoravo il sentimento con cui si torna a casa dopo un’assenza, lunga o breve che fosse, perché non mi ero mai trovata in questa situazione.
Sapevo che cosa significava, da bambina, ritornare a Gateshead dopo una lunga passeggiata ed essere rimproverata perché avevo l’aria infreddolita e triste, e piú tardi che cosa significava ritornare dalla chiesa a Lowood, e aspirare a un pasto caldo e a un posto accanto al fuoco senza trovare né l’uno né l’altro.
Non erano rievocazioni molto piacevoli o auspicabili; nessuna calamita mi aveva mai attirato verso un certo punto, la cui forza di attrazione aumentasse via via che mi avvicinavo.
Dovevo ancora provare che cosa sarebbe stato il ritorno a Thornfield. Il viaggio fu noioso, molto noioso.
Cento chilometri il primo giorno, e una notte passata in una locanda; altri cento circa il giorno dopo. Durante le prime dodici ore pensai agli ultimi momenti della signora Reed. Rivedevo il suo viso disfatto e smunto, e sentivo la sua voce, ch’era cambiata in modo bizzarro.
Riandai al giorno del funerale, alla bara, alla sepoltura, al nero corteo dei domestici e dei fittavoli , alla tomba scoperchiata, al silenzio della chiesa e alla cerimonia funebre.
Poi pensai a Eliza e a Georgiana; immaginavo l’una troneggiare in una sala da ballo, l’altra chiusa nella cella di un convento e mi misi a riflettere e ad analizzare i tratti che distinguevano le loro persone e i loro caratteri.
La sera l’arrivo alla grande città di *** disperse questi pensieri, e la notte diede loro un’altra direzione.
Distesa sul mio letto di viaggiatrice abbandonai il passato per pensare al futuro.
Stavo ritornando a Thornfield; ma per quanto tempo? Non molto, di certo. Avevo avuto notizie dalla signora Fairfax durante la mia assenza. La compagnia si era sciolta. Il signor Rochester era partito per Londra tre settimane prima, ma il suo ritorno era atteso di lí a quindici giorni. La signora Fairfax supponeva che fosse andato per fare preparativi per il matrimonio, perché le aveva parlato dell’acquisto di una carrozza nuova.
Diceva che la sua idea di sposare la signorina Ingram le pareva strana, ma che a quanto dicevano tutti, e da quello che lei stessa aveva visto, non poteva mettere in dubbio che avrebbe presto avuto luogo l’evento.
È ben incredula, se ne dubita, commentavo mentalmente.
Io lo do ormai per scontato. Poi mi chiesi: dove andrò?
Mi ero sognata la signorina Ingram tutta la notte.
Nella lucidità dei sogni mattutini l’avevo vista che chiudeva dinanzi a me il cancello di Thornfield, e m’indicava colla mano un’altra strada.
E il signor Rochester ci guardava tutte e due a braccia conserte, un sorriso ironico sul volto. Non avevo annunciato alla signora Fairfax il giorno esatto del mio ritorno, perché non volevo che mi venissero a prendere con la vettura a Millcote.
Decisi di fare la strada a piedi, tranquillamente; e cosí, lasciato il bagaglio alle cure dell’oste, verso le sei di sera di una giornata di giugno partii dalla locanda con tutta calma per prendere la vecchia strada di Thornfield.
Passava quasi per intero attraverso i campi, ed era poco frequentata a quell’ora.
Era una sera estiva non perfettamente limpida, anche se abbastanza serena.
Si vedevano i falciatori intenti alla fienagione lungo la strada e il cielo, nonostante qualche nuvola, prometteva bel tempo; il suo azzurro, dove era libero, era profondo, e gli strati di nuvole alti e vaporosi.
L’occidente, inoltre, era caldo, senza tracce di umidità a rinfrescarlo.
Sembrava che da quella parte vi fosse un fuoco acceso, un altare in fiamme dietro la cortina di vapori variegati, dalle cui fessure splendeva il rosso dorato del tramonto.
Mi sentivo contenta via via che la strada si accorciava innanzi a me, al punto che mi soffermai a chiedermi che cosa significasse quella allegrezza, e mi dovetti ricordare che non era verso casa mia che andavo, né verso un luogo dove sarei rimasta in permanenza, né dove avrei trovato degli amici affezionati che attendevano il mio arrivo.
La signora Fairfax, certo, mi dissi, mi riceverà col suo calmo sorriso, e la piccola Adèle batterà le mani, e farà dei salti di gioia.
Ma tu pensi a qualcun altro, e sai che lui non pensa a te.
Ma esiste qualcosa di piú ostinato della gioventú, di piú cieco dell’inesperienza?
Erano queste due a dirmi che era già molto avere il privilegio di rivedere il signor Rochester, si curasse o no di me, e aggiungevano: Affrettati, non perder tempo!
Sta’ con lui finché puoi. Ancora pochi giorni o poche settimane, al massimo, e sarai divisa da lui per sempre! Allora s’affacciava in me un’angoscia e un avvilimento a cui non riuscivo ad arrendermi. Continuai il mio cammino.
Anche nei prati di Thornfield si tagliava il fieno; o meglio, i braccianti avevano appena terminato il lavoro e ritornavano a casa coi rastrelli sulle spalle.
Ancora un campo o due e poi attraverserò la strada e raggiungerò il cancello.
Quante rose sulle siepi! Ma non ho il tempo di raccoglierle. Ho fretta di giungere a casa!
Oltrepassai un grande arbusto di rose che proiettava sul sentiero le sue foglie e i suoi rami fioriti, scorsi la stretta gradinata cogli scalini di pietra e là seduto vidi il signor Rochester con un libro e una matita in mano.
Stava scrivendo.
Non era uno spirito, no; eppure sentivo ogni mio nervo allentarsi. Per un istante persi il controllo di me stessa. Che cosa voleva dire? Non avrei immaginato di tremare in tal modo al vederlo o di restar come paralizzata in sua presenza. Appena fossi riuscita a camminare sarei tornata indietro piuttosto che far la figura di una stupida. Conoscevo un’altra strada per andare a casa. Avrei potuto conoscerne anche venti, perché mi vide.
Salve! gridò e mise da parte libro e matita. Eccola qua!
Venga avanti, la prego!
Andai avanti, ma in che modo non so, poiché non ero cosciente dei miei movimenti, solo preoccupata di apparire calma, e soprattutto di dominare i muscoli della faccia di cui percepivo la ribellione alla mia volontà.
Mi sforzai per impedirmi di esprimere ciò che avevo deciso di nascondere. Ma avevo un velo, e l’abbassai, cercando in tal modo di assumere un contegno.
È proprio lei, Jane Eyre?
Viene da Millcote, a piedi?
Ecco, ancora una delle sue trovate; non mandare a chiedere la carrozza, e non arrivare strepitando come una comune mortale, ma scivolare nei dintorni della casa all’ora del tramonto, come se fosse un sogno o un’ombra!
Che diavolo ha fatto della sua persona in questo mese?
Sono stata con mia zia, signore, che è morta.
Una risposta degna di Jane!
Che gli angeli del cielo mi proteggano!
Viene dall’altro mondo, dal regno dei morti, e me lo dice qui nella penombra, e mentre son solo!
Se osassi, la toccherei per vedere se è un essere reale o un’ombra; ma preferirei afferrare l’azzurro fuoco fatuo di una palude.
Insensibile!
Insensibile!
aggiunse dopo un istante.
È stata lontana da me per tutto un mese e mi ha completamente dimenticato, ci scommetto. Sapevo che avrei avuto piacere di rivedere il mio padrone, nonostante la paura che presto avrebbe smesso di essere tale, e la convinzione che non rappresentavo nulla per lui.
Ma vi era nel signor Rochester un tale potere di trasmettere gioia, ch’era per me già una grande festa assaporare le briciole di felicità ch’egli distribuiva a un uccellino sperduto e ingenuo come potevo essere io.
Le sue ultime parole furono un balsamo; era implicito in esse che gli importava qualche cosa che l’avessi o non l’avessi dimenticato.
Aveva anche parlato di Thornfield come della mia casa… Lo fosse stata davvero!
Non si mosse dalla gradinata e io non ardivo chiedergli di lasciarmi passare.
Gli domandai se era stato a Londra.
Sí, immagino che ne sia stata informata dal suo sesto senso. È stata la signora Fairfax a dirmelo in una lettera. E l’ha informata di ciò che sono andato a fare?
Oh, sí, signore.
Tutti lo sanno.
Deve vedere la carrozza, Jane, e dirmi se non si adatta a pennello alla signora Rochester, e se essa non assomiglierà alla regina Boadicea, quando sarà appoggiata a quei cuscini di porpora.
Vorrei, Jane, che il mio fisico fosse piú assortito col suo.
Mi dica ora, lei che è una fata, può farmi un incantesimo o darmi un filtro o altro del genere, per farmi diventare un bell’uomo?
È impresa che supera il potere della magia, signore, e fra me aggiunsi: Tutto quel che occorre sono degli occhi innamorati: per loro lei è abbastanza bello, o meglio la sua bruttezza ha una potenza che è superiore alla bellezza.
Il signor Rochester aveva qualche volta letto i miei pensieri, non espressi, con una sagacia per me inspiegabile.
Questa volta non fece attenzione alle mie parole, ma mi sorrise con il sorriso speciale che usava solo in rare occasioni, come se gli sembrasse troppo prezioso per servirsene sempre.
Era un vero raggio di sole, ed era per me. Passi, Janet, disse, facendomi spazio sulla gradinata, vada su in casa, e riposi quei piedini stanchi sulla soglia amica.
Ora non potevo far altro che obbedire in silenzio.
Non avevo nessuna ragione per continuare la conversazione. Salii la gradinata in silenzio coll’intenzione di andarmene senza dire altro.
Ma sentii un impulso che mi fermò, mi fece voltare e dire senza volerlo: Grazie, signor Rochester, per la sua gentilezza.
Sono immensamente contenta di tornare da lei. Dovunque lei si trova, là è casa mia… La mia unica casa. Poi mi misi a camminare cosí in fretta che, anche volendo, non mi avrebbe raggiunto.
La signora Fairfax mi accolse con la solita aria amichevole e tranquilla.
Leah mi sorrise, e anche Sophie masticò di buon umore un bon soir.
Ne fui contenta.
Non vi è piú grande felicità di quella d’essere amati dai propri simili, e di sentire che la nostra presenza porta loro gioia. Quella sera mi rifiutai di guardare al futuro; non volli ascoltare la voce che mi parlava della prossima separazione, e del dolore che mi aspettava. Dopo il tè, la signora Fairfax aveva preso il lavoro a maglia, io mi ero sistemata su una bassa seggiolina vicino a lei, mentre Adèle si era inginocchiata sul tappeto e mi si era rannicchiata accanto. Un senso di affetto reciproco sembrava avvolgerci come un’aura di pace; cosí rivolsi a Dio una muta preghiera, chiedendogli che non ci separasse mai piú. Mentre eravamo cosí raccolte, entrò all’improvviso il signor Rochester, e parve che provasse piacere alla vista dell’amabile gruppetto.
Disse che la vecchia signora certo doveva esser contenta d’aver ritrovata la sua figlia adottiva, e aggiunse che vedeva che Adèle era prête à croquer sa petite maman anglaise.
Mi augurai che, dopo il suo matrimonio, ci lasciasse insieme in qualche posto sotto la sua protezione, e non ci privasse completamente del calore della sua presenza.
Due settimane di calma relativa seguirono il mio ritorno a Thornfield Hall.
Delle nozze del padrone non si parlava, e non vedevo fare alcun preparativo per l’evento. Chiedevo quasi tutti i giorni notizie alla signora Fairfax: aveva saputo se era stata presa una decisione?
La risposta era sempre negativa.
Una volta, disse, aveva chiesto al signor Rochester quando avrebbe portato a casa la sposa; ma egli aveva risposto con una battuta e uno dei suoi sguardi enigmatici, perciò non aveva capito che cosa volesse dire.
Quel che piú mi sorprendeva era che non c’era movimento, né visite a Ingram Park. Certo, c’erano quasi trentacinque chilometri fino al confine dell’altra contea; ma che cos’era quella distanza per un ardente innamorato? E per un cavaliere esperto e instancabile come il signor Rochester, non sarebbe stata che una cavalcata mattutina. Cominciavo ad accarezzare delle speranze eccessive: che il matrimonio fosse stato disdetto; che le voci fossero false; che l’uno o l’altra avesse cambiato parere. Avevo l’abitudine di leggere in viso al padrone il suo umore; ma non l’avevo mai visto tanto a lungo sereno e privo di preoccupazioni come allora. E diventava perfino allegro, se nei momenti che io e la mia allieva passavamo con lui ero abbattuta o mi abbandonavo a un inevitabile scoraggiamento. Mai mi aveva chiamato tanto spesso alla sua presenza; mai si era mostrato tanto gentile… e, ahimè, mai l’avevo amato tanto! Capitolo ventitreesimo Una splendida estate illuminava l’Inghilterra.
La nostra terra cinta dal mare raramente era stata favorita da una sequenza cosí lunga di giornate di cielo sereno e sole radioso come quelle che si poterono godere in quel periodo.
Sembrava che una serie di giorni d’Italia fosse giunta dal sud come uno stuolo di luminosi uccelli migratori, per fermarsi a riposare sulle colline d’Albione. La fienagione era terminata; i campi intorno a Thornfield erano verdi e falciati, le strade bianche e riarse. Gli alberi erano in pieno rigoglio, le siepi e il bosco coperti di fogliame cupo in contrasto con il giallo luminoso dei prati falciati che vi stavano in mezzo. La vigilia di san Giovanni, Adèle, stanca di raccogliere per tutta una mezza giornata fragole lungo la via per Hay, era andata a letto col sole.
Dopo averla vista addormentata, uscii e mi recai in giardino.
Era l’ora piú dolce della giornata.
Il giorno aveva perduto la sua calura ardente, e la rugiada ristorava la pianura assetata e le cime riarse.
Dalla parte dove il sole era tramontato con una livrea dimessa, senza corteo di nuvole, una macchia color porpora risplendeva con la luce di una gemma e col fuoco di una fornace sulla sommità di una collina, e si propagava in ogni direzione, in tono sempre piú smorzato, fino alla metà del cielo.
Anche l’oriente aveva il suo fascino, di un turchino profondo e con una sua gemma meno appariscente, una stella che spuntava solitaria.
Presto si sarebbe ornato della luna; ma questa non era ancora apparsa sull’orizzonte. Camminai un momento sul lastricato. Un odore sottile e a me noto, quello di un sigaro, s’involava da una finestra. Vidi l’imposta della biblioteca socchiusa. Di là mi si poteva vedere. Cosí cercai rifugio nel frutteto: nessun cantuccio della proprietà era piú appartato e tranquillo.
Da una parte un muro molto alto lo separava dal cortile; dall’altra un viale di faggi lo riparava dai prati.
In fondo l’unica barriera che lo divideva dalla solitudine dei campi era un recinto infossato, a cui si scendeva da un sentiero tortuoso, costeggiato di alberi d’alloro, che terminava con un ippocastano gigante, circondato in basso da un sedile.
Lí si poteva camminare non visti. Avrei voluto godere per sempre di quell’ombra, mentre scendeva la rugiada come miele, e regnava il silenzio, e l’oscurità si addensava.
Ma mentre costeggiavo le aiuole di fiori e frutti della parte superiore del recinto, attratta dalla luce della luna che si proiettava in quell’angolo piú aperto, il mio passo venne arrestato, non da un suono né dalla vista di qualcosa, ma ancora una volta da un aroma rivelatore.
Rose canine e abrotani, gelsomini e garofani avevano a quell’ora già offerto il sacrificio serale dei loro aromi.
Quel profumo nuovo non era di arbusto, né di un fiore: era, lo riconobbi, il sigaro del signor Rochester.
Mi voltai e mi misi in ascolto. Vedevo gli alberi carichi di frutti maturi. Sentivo il canto di un usignolo in un bosco un chilometro piú in là.
Nulla si muoveva, nessun passo si udiva, ma l’odore si faceva piú intenso; Devo fuggir via, mi dissi.
Mi diressi all’uscio che conduceva nel boschetto, e vidi entrare il signor Rochester. Mi ritirai nella nicchia coperta d’edera. Non si fermerà a lungo; subito ritornerà di dove è venuto, e se starò zitta zitta, non mi vedrà.
Cosí pensavo.
Invece no; la bellezza della sera e quel vecchio giardino lo attiravano come avevano fatto con me, e mentre passeggiava sollevava i rami del ribes carichi di frutti grossi come prune, oppure raccoglieva una ciliegia matura, o si curvava sopra un cespo di fiori per aspirarne il profumo o ammirare le gocce di rugiada posate sui loro petali.
Mi passò accanto, ronzando, una grossa falena, e si posò ai piedi del signor Rochester.
La vide e si chinò a esaminarla. Ora mi volta le spalle, pensai, ed è occupato. Se cammino piano, potrò svignarmela non vista. Mi incamminai sopra una bordura erbosa, perché lo scricchiolio della ghiaia del viale non mi tradisse. Il signor Rochester stava in piedi fra le aiuole a un metro o due dal punto per cui dovevo passare. La falena pareva assorbirlo completamente. Ce la farò tranquillamente, pensai.
Mentre attraversavo la sua ombra, proiettata dalla luna non ancora molto alta, lui disse a bassa voce, senza voltarsi: Jane, venga a vedere questo spettacolo.
Rumore non ne avevo fatto; che avesse gli occhi sulla nuca?
O che a sentirmi fosse stata l’ombra? Lí per lí trasalii; poi mi avvicinai. Osservi le ali, disse.
Mi ricorda gli insetti delle Antille; è raro vedere in Inghilterra una farfalla notturna cosí grande e multicolore; ecco che vola!
La falena volò via.
Anch’io stavo timidamente per battere in ritirata, ma il signor Rochester mi seguí, e quando fummo all’uscio disse: Torni indietro; con una serata cosí bella è un peccato rimanere in casa; e certo nessuno avrebbe voglia di andare a letto mentre il sole che tramonta si incontra cosí con la luna che sorge.
La mia lingua è di solito abbastanza pronta nelle risposte, ma ha il difetto a volte di non essere capace di trovare una scusa; e questo avviene sempre al momento critico, quando una semplice parola o un pretesto plausibile basterebbe a togliermi da un penoso imbarazzo.
Non mi garbava camminare sotto le ombre del frutteto sola col signor Rochester a quell’ora, ma non riuscii a opporre un pretesto per allontanarmi. Lo seguii a passo lento, pensando intensamente a un modo per liberarmi. Lui, però, aveva un’aria cosí assorta e grave, che cominciai a vergognarmi del mio stato di confusione.
Il male, se male c’era, sembrava ce lo vedessi soltanto io; il suo spirito era ignaro e calmo.
Jane, continuò, mentre imboccavamo il viale degli allori, e c’incamminavamo lenti in direzione dello steccato e dell’ippocastano, Thornfield è un bel posto d’estate, non è vero?
Sí, signore.
In un certo senso deve essersi affezionata alla casa, lei che apprezza le bellezze della natura e ha una buona dose di capacità di attaccamento.
Mi sono affezionata, difatti.
E benché non lo comprenda, vedo che è riuscita a prendere in qualche considerazione anche quella sciocchina di Adèle, e perfino la buona signora Fairfax.
Sí, signore, in modi diversi mi sono affezionata a tutte e due.
E le spiacerebbe separarsi da loro?
Sí.
Peccato!
disse con un sospiro e tacque. Avviene sempre cosí nella vita, continuò subito.
Non appena uno ha trovato un asilo di pace, una voce lo scuote per farlo muovere, perché la sosta è già finita.
Devo partire, signore?
chiesi. Devo lasciare Thornfield?
Credo di sí, Jane.
Sono desolato Janet, ma credo di sí.
Era un duro colpo per me; ma non mi lasciai abbattere.
Bene, signore, sarò pronta quando verrà l’ordine di andar via.
Arriva ora… questa sera. Allora si sposa, signore?
Esattamente, proprio cosí.
Con il consueto acume, lei ha colto nel segno.
Presto, signore? Prestissimo, mia… cioè, signorina Eyre.
Lei ricorda, Jane, la prima volta in cui io, ovvero le dicerie circolanti, le suggerirono esplicitamente che avevo intenzione di piegare il collo di vecchio scapolo sotto il sacro gioco matrimoniale… di stringere al seno la signorina Ingram .
Ebbene, come stavo dicendo, mi ascolti, Jane! Che fa, gira la testa per guardare altre falene? Questa è solo una coccinella, bambina, che torna a casa.
Volevo ricordarle che fu lei la prima a dirmi, con quella discrezione che apprezzo in lei, con quel senso di previdenza e quell’umiltà che conviene alla sua situazione di responsabilità e di dipendenza, che nel caso che avessi sposato la signorina Ingram sarebbe stato meglio che lei e la piccola Adèle ve ne foste andate fuori dai piedi.
Passo sopra alla critica implicita al carattere della mia amata. Quando lei sarà lontana, Jane, cercherò di dimenticarla. Rammenterò solamente la sua saggezza, che è tale che ne farò la mia regola di condotta. Adèle andrà a scuola, e lei, signorina Eyre, dovrà trovarsi un nuovo posto.
Sí, signore, metterò immediatamente un annuncio, e frattanto, immagino… Stavo per dire: Immagino che potrò rimanere qui, finché non troverò un nuovo asilo; ma mi fermai, sentendo di non potermi arrischiare a pronunciare una frase lunga, perché la mia voce non la controllavo piú.
Fra un mese circa, spero di esser già sposato, continuò il signor Rochester. E nel frattempo cercherò un’occupazione per lei. Grazie, signore, sono spiacente di darle… Oh, non c’è bisogno di giustificazioni! Ritengo che, quando una dipendente fa il suo dovere come l’ha fatto lei, ha il diritto di reclamare dal suo superiore tutta l’assistenza che egli possa darle.
Difatti per mezzo della mia futura suocera ho già sentito di un posto che credo le converrà: occuparsi dell’educazione delle cinque figlie della signora Dionysius O’Gall di Bitternutt Lodge che è nel Connaught, in Irlanda.
L’Irlanda le piacerà, penso.
È gente di gran cuore, dicono. È lontana, signore.
Che importa… una ragazza ragionevole come lei non troverà difficoltà nel viaggio o nella distanza.
Non nel viaggio, ma nella distanza; e poi il mare è una barriera.
Da che cosa, Jane? Dall’Inghilterra e da Thornfield; e… Come?
Da lei, signore.
Dissi questo involontariamente, e, senza che riuscissi a frenarle mi sgorgarono le lacrime.
Piangevo silenziosamente, sforzandomi di non singhiozzare.
Il pensiero della signora O’Gall e di Bitternutt Lodge mi agghiacciava il cuore; e, ancor piú, il pensiero di tutta l’acqua salata e la spuma che, a quanto sembrava, si sarebbe frapposta fra me e il mio padrone al cui fianco ora camminavo; ma piú di tutto la considerazione dell’oceano ancor piú vasto, ricchezza, classe sociale, abitudini, che mi avrebbe diviso dall’essere che spontaneamente e inevitabilmente amavo.
È distante, ripetei.
Sí, certo; e quando sarà a Bitternutt Lodge, nel Connaught, in Irlanda, non la rivedrò piú, Jane.
Questo è assolutamente certo. Non vado mai in Irlanda, perché non ho simpatia per il paese. Siamo stati buoni amici, non è vero Jane?
Sí, signore.
E quando degli amici sono alla vigilia di separarsi, passano insieme il tempo che loro rimane.
Venga, discorriamo serenamente del viaggio e della separazione per questa mezz’oretta, finché le stelle non accendano le loro luci nella volta celeste.
Ecco l’ippocastano, ed ecco il sedile poggiato sulle sue vecchie radici.
Venga, sediamo qui in pace questa sera, perché sarà l’ultima volta.
Sedette e anch’io con lui: L’Irlanda è lontana, Janet, e mi duole mandare la mia piccola amica a compiere un viaggio cosí faticoso, ma se non trovo altra via d’uscita, che cosa ci si può fare?
Crede, Jane, di avere qualche affinità con me? Non potevo rispondere in quel momento. Il mio cuore era silenzioso.
Qualche volta, disse, ho nei suoi confronti una sensazione curiosa, specialmente quando mi è vicina, come ora.
Mi sembra di avere una corda nella parte sinistra nel mio petto strettamente legata a una corda analoga posta nella parte corrispondente della sua personcina.
E se mare e terra si frapporranno fra noi, temo che quella congiunzione andrà spezzata, e ho la convinzione che comincerò a sanguinare dentro.
Quanto a lei… mi dimenticherà. Questo mai, signore. Lei sa… Mi fu impossibile continuare. Jane, ha sentito l’usignolo cantare nel bosco? Ascolti!
Ascoltando, singhiozzavo convulsamente, perché non riuscivo piú a dominarmi.
Costretta ad arrendermi, mi sentii scuotere da una profonda angoscia dalla testa ai piedi.
Quando potei parlare fu solo per esprimere con fervore il desiderio di non esser mai nata, o di non esser mai venuta a Thornfield.
Perché le spiace lasciarlo?
Una violenta emozione, provocata dalla pena e dall’amore, si impadroní di me, e a forza si fece strada per affermare il suo diritto di sorgere, vivere, vincere, e di trionfare… sí, e di parlare.
Mi duole lasciare Thornfield: amo Thornfield… L’amo perché ci ho vissuto una vita piena e deliziosa, anche se di breve durata.
Non vi sono stata calpestata e umiliata.
Non vi sono stata relegata con degli spiriti inferiori, né esclusa dalla vita attiva e brillante.
Ho discusso, da eguale, con un essere che mi ispira rispetto e gioia, con una mente originale, vigorosa e d’ampie vedute.
Ho conosciuto lei, signor Rochester, e mi sento riempire di terrore e d’angoscia al pensiero di doverla lasciare per sempre.
Capisco che è necessario che parta, ma per me è come andare incontro alla morte.
Dove vede la necessità?
chiese egli improvvisamente.
Dove?
Me l’ha imposta lei, signore.
Sotto che forma?
Sotto la forma della signorina Ingram, una nobile e bella donna… sua futura sposa.
Mia sposa! Quale sposa?
Non ho spose!
Sí che l’avrà!
Sí… è vero, l’avrò!
Strinse i denti.
Allora devo andare… l’ha detto lei.
No; deve rimanere!
Lo giuro, e il giuramento sarà mantenuto.
Le ho detto che devo andare!
ribattei, mentre cominciavo a sentirmi eccitata.
Lei crede che potrei rimanere, quando non sarò piú nulla per lei?
Mi considera un automa insensibile, che si lascerà strappare dalla bocca il pezzo di pane e il sorso d’acqua che gli servono per vivere?
Crede che perché son povera, piccola e brutta, sia senza anima e senza cuore?
Si sbaglia!
Ho un’anima come lei, e ho un cuore come il suo, e se Dio mi avesse fatto dono della bellezza e della ricchezza, le avrei saputo render la separazione difficile quanto lo è ora per me. Adesso le parlo mettendo da parte usi e convenzioni e perfino la spoglia mortale.
È il mio spirito che si rivolge al suo spirito, come se tutti e due, nel mondo di là, si trovassero dinanzi a Dio, eguali… come siamo.
Come siamo! ripeté il signor Rochester.
Cosí, aggiunse, prendendomi fra le braccia, stringendomi al petto, posando le sue labbra sulle mie: Cosí, Jane!
Sí, cosí, signore, aggiunsi.
Eppure no, perché ormai lei è sposato o quasi, e unito a una persona che le è inferiore, una persona per cui non sente simpatia, che non credo ami realmente.
Ho visto che la derideva, l’ho sentito. Sentirei disprezzo per un’unione come quella; quindi sono migliore di lei.
Mi lasci andare!
Dove, Jane, in Irlanda?
Sí, in Irlanda.
Ho detto quel che pensavo, e ora posso andare via in qualunque momento.
Jane, si calmi; non lotti come un povero uccellino selvaggio che si strappa le penne per la disperazione.
Non sono un uccello, e non ci sarà rete ad accalappiarmi.
Sono un essere umano dotato di libertà e di volontà indipendente, che ha deciso di lasciarla.
Mi liberai con un altro sforzo, e mi alzai in piedi. E la sua volontà deciderà il suo destino, disse.
Le offro il mio cuore, la mia mano, e una parte dei miei beni.
Recita la commedia, ma mi fa semplicemente ridere.
Le chiedo di vivere accanto a me, di essere il secondo me stesso, la mia compagna su questa terra.
Lei ha già fatto la sua scelta, e quella deve essere. Jane, si quieti un poco. È sovreccitata. Sarò calmo anch’io. Una ventata attraversò il viale di allori e scosse le chiome dell’ippocastano. Poi si disperse lontano, e si spense.
Non si sentiva in quel momento che il canto dell’usignolo, e a quel canto piansi di nuovo.
Il signor Rochester sedeva tranquillo, guardandomi con dolcezza e serietà. Passò qualche tempo prima che parlasse. Alla fine disse: Venga al mio fianco, Jane, e cerchiamo di spiegarci e comprenderci. Non ritornerò vicino a lei; ora mi sono allontanata e non posso ritornarvi. Ma, Jane, la chiedo in moglie; è solo lei che intendo sposare.
Rimasi in silenzio.
Credevo che si burlasse di me. Venga, Jane, venga piú vicino. C’è la sua sposa fra noi.
Egli si alzò e con un passo mi raggiunse.
La mia sposa è qui, ripeté, attirandomi di nuovo a sé, perché è qui quella che mi è uguale, colei che piú mi somiglia.
Jane, mi vuole sposare?
Continuai a non rispondere, e a liberarmi dalla sua stretta.
Ero ancora incredula. Dubita di me, Jane?
Assolutamente.
Non ha fede in me?
Neanche un po’.
Sono un bugiardo ai suoi occhi?
chiese con passione.
Piccola scettica, la convincerò.
Che amore posso avere per la signorina Ingram?
Nessuno.
E lei lo sa che amore può avere quella donna per me?
Nessuno; per averne la prova, ho fatto correr la voce che la mia fortuna non era che un terzo di quella che si credeva, e dopo, presentatomi a vedere il risultato, fui ricevuto con freddezza tanto da lei che da sua madre.
Non vorrei, né potrei sposare la signorina Ingram. Lei, essere strano e quasi soprannaturale...
è lei che amo come la mia carne.
Lei povera e oscura, e piccola e brutta: la supplico di accettarmi come marito.
Chi, io? Il suo ardore, ma soprattutto quelle parole scortesi, cominciarono a farmi credere alla sua sincerità.
Io, che non ho un amico al mondo tranne lei, se lei mi è amico, non un soldo tranne quelli che lei mi ha dato?
Lei, Jane, deve essere mia, tutta mia, completamente.
Vuol essere mia?
Dica di sí, subito.
Signor Rochester, voglio prima guardarla in faccia; si volti verso la luna.
Perché?
Perché voglio vedere se dice la verità.
Si volti. Ecco!
Vi leggerà come su una pagina tormentata.
Legga pure, ma faccia presto; mi mette alla tortura… Il suo viso era agitato e rosso, la fisionomia sofferente, con una strana luce negli occhi.
Oh, Jane, mi fa soffrire!
esclamò.
Con quel suo sguardo scrutatore, anche se fedele e generoso, mi fa soffrire!
Perché mai?
Se è sincero, e la sua offerta è vera, non posso sentire che devozione e gratitudine.
Non posso certo tormentarla. Gratitudine! esclamò esasperato.
Jane, dica subito di sí.
Dica: Edward , Edward, ti sposerò.
Fa sul serio? Mi ama per davvero?
Desidera realmente che sia sua moglie?
Sí, e se vuol che giuri, lo giuro.
Allora, signore, la sposerò.
Edward, mia mogliettina!
Caro Edward! Vieni vicina, tutta vicina, ora, disse.
E a voce bassa, parlandomi all’orecchio, mentre appoggiava la sua guancia alla mia aggiunse: Fa’ la mia felicità… io farò la tua!
Che Dio mi perdoni! aggiunse subito dopo.
E che gli uomini mi lascino in pace.
Ora ce l’ho e nessuno me la leverà.
Staremo in pace, signore. Io non ho parenti che possano intromettersi.
No, e questa è la cosa migliore, disse. E, se l’avessi amato meno, avrei notato nella sua voce e nel suo sguardo un’esaltazione selvaggia.
Ma mentre gli sedevo accanto, strappata alla tragedia della separazione, chiamata al futuro paradiso, pensavo soltanto a bere alla coppa della felicità.
Egli continuava a ripetere: Sei felice, Jane?
e io a rispondere: Sí.
Dopo di che mormorò: Sarà una compensazione… sarà una compensazione. Non l’ho forse trovata ch’era priva di amici, sola e senza aiuto? La proteggerò, la riscalderò e la conforterò.
Non c’è forse amore nel mio cuore e costanza nelle mie decisioni?
Questo mi giustificherà dinanzi al tribunale di Dio. So che il mio creatore approva il mio operato.
Quanto al giudizio del mondo, me ne lavo le mani.
Quanto all’opinione degli uomini, la disprezzo! Ma che cosa accadeva quella notte?
Eravamo nella completa oscurità e la luna non era ancora tramontata.
Potevo appena distinguere il viso del mio padrone che mi era accanto.
E quale sofferenza animava l’ippocastano?
Esso si torceva e si lamentava; il vento intanto fischiava lungo il viale degli allori e soffiava sopra le nostre teste.
Dobbiamo rientrare, disse il signor Rochester.
Il tempo cambia, Avrei voluto rimanere con te fino a domani mattina, Jane.
E anch’io, pensai.
E l’avrei detto, forse, ma uno sprazzo livido e abbagliante squarciò una nuvola, seguito da un fracasso, uno schianto, uno scoppio vicinissimo.
Non pensai che a nascondere i miei occhi abbacinati contro la spalla del signor Rochester. La pioggia cominciò a scrosciare violenta.
Percorremmo di corsa il viale del giardino ed entrammo in casa; ma eravamo già completamente bagnati prima di oltrepassare la soglia.
Mentre eravamo nell’atrio e lui mi stava togliendo lo scialle e mi scuoteva l’acqua dai capelli disfatti, uscí dalla sua camera la signora Fairfax.
Né io né il signor Rochester ci accorgemmo di lei sulle prime.
La lampada era accesa. Il pendolo suonò la mezzanotte.
Togliti subito gli abiti fradici.
Buonanotte, mia cara, buonanotte, mi disse.
Mi baciò piú volte.
Quando sollevai lo sguardo, mentre mi scioglievo dal suo abbraccio, vidi il volto della vedova pallido, serio e stupefatto.
Mi limitai a sorriderle, e corsi di sopra.
Avrà la spiegazione in un altro momento, pensai.
E tuttavia, arrivata nella mia stanza, mi sentii in pena all’idea che la signora potesse, sia pure per il momento, mal interpretare quanto aveva visto.
Ma ben presto la gioia cancellò ogni altro sentimento, e mentre soffiava il vento, il tuono rumoreggiava vicino e cupo, si illuminavano lampi laceranti e continui, e la pioggia cadeva a cateratte per ben due ore, non provai nessuna paura.
In quel lasso di tempo il signor Rochester venne tre volte alla mia porta a chiedermi se ero tranquilla, e questo mi dava il conforto e il coraggio di cui abbisognavo.
Prima che mi alzassi la mattina dopo, la piccola Adèle corse a dirmi che il grande ippocastano in fondo al frutteto era stato colpito dal fulmine, durante la notte, e spaccato a metà.
Capitolo ventiquattresimo Mentre mi vestivo, l’indomani, ripensando a quello ch’era accaduto, mi chiesi se non fosse stato tutto un sogno. Non potevo esserne sicura finché non avessi rivisto il signor Rochester e non gli avessi sentito rinnovare quelle parole d’amore e quella promessa. Pettinandomi, mi guardai il viso nello specchio. Non era piú brutto: era animato di speranza, aveva preso colore.
Sembrava che i miei occhi avessero contemplato la sorgente della gioia, e chiesto in prestito un po’ di splendore ai suoi flutti luminosi.
Non sempre avevo provato piacere nel guardare il mio padrone, nel timore che la mia vista non gli fosse gradita; ma ora ero sicura di poter sollevare il mio volto verso il suo.
Presi dal cassetto un vestito estivo semplice, ma fresco e allegro.
Mi sembrava di non aver mai indossato un abito che mi stesse cosí bene, perché non ne avevo mai indossato nessuno con tanta gioia nel cuore.
Scesa nell’atrio, non mi meravigliai nello scoprire che al temporale della notte prima aveva fatto seguito una meravigliosa mattinata di giugno.
Dalla porta spalancata sentivo il soffio fresco e profumato della brezza. Era logico, se ero felice, che anche la natura fosse in festa. Salivano il viale una mendicante con il suo bambino, pallidi e coperti di cenci. Corsi loro incontro a dare tutto quello che avevo nel borsellino, forse tre o quattro scellini. Buoni o cattivi, tutti dovevano partecipare alla mia gioia. Le cornacchie gracchiavano, gli uccelli cantavano giocondi. Ma nulla nella natura cantava un inno piú festoso di quello del mio cuore traboccante! La signora Fairfax, guardandomi dalla finestra, mi vide e mi disse con aria grave: Signorina Eyre, vuol venire a colazione?
Durante il pasto si mantenne tranquilla e fredda: ma non potevo darle chiarimenti.
Toccava al mio padrone darle spiegazioni. Mangiai quel che potei, e poi mi affrettai ad andar di sopra.
Incontrai Adèle che usciva dalla sala di studio.
Dove vai?
È ora della lezione.
Il signor Rochester m’ha ordinato di andare dalla bambinaia.
Dov’è?
Là dentro, indicando la stanza da dove era uscita.
Entrai e lo trovai lí. Vieni a darmi il buongiorno, disse. Avanzai felice.
E non si contentò di un semplice saluto o di una stretta di mano, ma mi abbracciò e mi diede un bacio.
Sembrava una cosa naturale.
Era bello essere cosí amata e accarezzata da lui! Jane, hai l’aria raggiante, sorridente e graziosa, disse, veramente graziosa, questa mattina.
È questo il mio pallido folletto?
Questo il mio granello di senape?
Questa fanciulla dal viso splendente, con le fossette alle guance e le labbra rosate, e i serici capelli castani, e i fulgidi occhi nocciola?
È Jane Eyre, signore.
Presto Jane Rochester, aggiunse, fra quattro settimane, Janet; non un giorno di piú.
Mi hai sentito? Avevo sentito, ma non avevo compreso fino in fondo. Mi girava la testa. Il sentimento che quell’annuncio mi suscitava, era piú forte della gioia. Mi sentivo sopraffatta e stordita, provavo quasi paura. Arrossisci e poi impallidisci, Jane. Per quale motivo?
Perché mi ha chiamato con un nome nuovo, Jane Rochester, e mi pare cosí strano.
Sí, la signora Rochester, disse, la giovane signora Rochester. La moglie bambina di Fairfax Rochester. Non può essere, signore; non suona verosimile.
Gli esseri umani a questo mondo non conoscono mai la perfetta felicità.
Sono destinata a una sorte diversa dalla mia specie?
Immaginare una cosa simile è per me come una fiaba, un sogno ad occhi aperti.
Che io posso e voglio far diventare realtà.
Comincerò da oggi.
Questa mattina ho scritto al mio banchiere di Londra di mandarmi certi gioielli che ha in custodia, eredità di famiglia delle signore di Thornfield.
Spero di posarteli in grembo fra un paio di giorni, perché tu avrai tutti i privilegi, tutte le attenzioni che avrei accordato alla figlia di un pari d’Inghilterra, se avessi dovuto sposarla.
Oh, signore! Non pensi ai gioielli. Non mi piace sentirne parlare.
I gioielli per Jane Eyre sanno di falso e strano. Preferirei non averli!
Ti metterò io stesso la collana di diamanti intorno al collo, e il diadema sulla fronte, e ti starà bene. Perché la natura ha stampato sul tuo viso il marchio della nobiltà, Jane.
E allaccerò i braccialetti a questi polsi delicati, e infilerò gli anelli a queste dita di fata.
No, no, signore!
Parli e pensi ad altre cose, e in un altro tono.
Mi tratta come se fossi una bellezza; non sono che la sua semplice, umile istitutrice.
Ai miei occhi sei una bellezza, e una bellezza secondo il mio cuore, delicata e aerea.
Piccola e insignificante, vuol dire.
Sogna o si burla di me, signore?
Per amor di Dio, non faccia dell’ironia!
Farò in modo che il mondo intero riconosca la tua bellezza, continuò, mentre cominciavo a sentirmi a disagio per il tono che aveva preso.
Capivo infatti che stava illudendo se stesso, o cercava di illudere me.
La mia Jane vestirà di seta e di trine, e avrà rose sui capelli; e coprirò d’un velo prezioso il capo che adoro. E allora non mi riconoscerà signore; non sarò piú la sua Jane Eyre, ma una scimmia vestita da arlecchino, una cornacchia coperta di penne non sue.
Preferirei piuttosto veder lei, signor Rochester, mascherato come un attore da teatro, che veder me in un abito da dama di corte; eppure non le dico che è bello, sebbene la ami con tanta tenerezza, con troppa tenerezza per adularla.
Per questo non aduli me!
Senza curarsi dei miei rimproveri, egli continuò a parlare su quel tono. Oggi stesso ti porterò a Millcote in carrozza, per sceglierti dei vestiti. Ti ho detto che ci sposeremo fra quattro settimane.
Il matrimonio sarà un matrimonio senza troppe cerimonie, e si celebrerà nella chiesa qui sotto.
E poi ti porterò immediatamente a Londra.
Dopo un breve soggiorno laggiú, condurrò il mio tesoro in regioni piú assolate: tra i vigneti di Francia e le pianure d’Italia. E vedremo tutto quello che è celebre per antichità, e famoso per i tempi moderni.
Conoscerai anche la vita delle città, e paragonandoti alle altre donne, imparerai a conoscere il tuo valore.
Viaggerò? E con lei, signore? Soggiornerai a Parigi, a Roma, a Napoli, a Firenze, a Venezia e a Vienna. Ritornerò con te in tutti i luoghi in cui sono stato.
Dovunque ho lasciato l’impronta del mio zoccolo, poserà il piede della mia silfide.
Dieci anni fa ho attraversato l’Europa quasi folle di disgusto, di odio e di rabbia verso i miei simili.
Ora la visiterò guarito e purificato con un angelo al fianco. Mi misi a ridere a queste parole. Non sono un angelo, affermai, e non voglio esserlo finché non sarò morta. Sarò semplicemente me stessa.
E, signor Rochester, lei non deve aspettarsi né pretendere da me delle qualità sovrumane, come io non me le aspetto da lei, perché resterebbe deluso.
E che cosa ti aspetti da me?
Per qualche tempo, un tempo molto breve, sarà forse come è ora; ma poi diventerà freddo, e diventerà strambo, e diventerà severo e dovrò far fatica per piacerle.
Ma quando ormai sarà abituato a me, avrà di nuovo per me dell’affetto. Dell’affetto, dico, non dell’amore. Suppongo che l’amore si esaurirà in sei mesi o meno.
Ho letto nei libri che la passione di un marito non dura di piú.
Eppure come amica e compagna spero che alla fine non dispiacerò mai al mio caro padrone.
Dispiacermi!
Affetto!
Ne proverò sí, e in gran misura; al punto che dovrai riconoscere che io non nutrirò solo affetto, ma dell’amore per te, amore sincero, ardente, costante.
Non è capriccioso, signore?
Per le donne che mi piacciono soltanto per il loro viso sono il diavolo in persona, quando rivelano di non avere né anima né cuore, quando mettono a nudo leggerezza, grossolanità, e magari anche stupidità, cattiveria e brutto carattere.
Ma quando incontro un occhio limpido e una favella eloquente, un’anima di fuoco, e un carattere che, a tempo opportuno, si piega ma non si rompe, docile e fermo, ragionevole e tenace, sarò sempre tenero e sincero.
Ha mai conosciuto un carattere simile, signore?
L’ha mai amato? L’amo ora.
Mai prima di me, ammesso che io corrisponda a un modello tanto elevato?
Non ho mai trovata una come te.
Jane, tu mi piaci, e mi domini… Sembri sottometterti, sembra, e amo il senso di abbandono che mi comunichi.
E mentre avvolgo la morbida serica matassa intorno al mio dito, un filo attraverso il braccio giunge fino al cuore.
Sono preso, conquistato, ed è una condizione cosí dolce che non riesco a esprimerla. Questo stato di soggezione ha piú fascino di un trionfo. Perché sorridi, Jane?
Che cosa vuol dire quell’espressione piena di sottintesi?
Stavo pensando, signore , stavo pensando a Ercole e Sansone e alle loro incantatrici… E tu, piccolo folletto, saresti… Silenzio, signore!
Le sue parole non si dimostrano molto ragionevoli, ora; non piú sagge dell’agire di quei signori. Tuttavia, se fossero stati sposati, la loro severità come mariti avrebbe sostituito la loro dolcezza come pretendenti. E cosí, temo farà lei.
Mi chiedo che cosa mi risponderà fra un anno, se le chiederò un favore che non le converrà o non le piacerà accordarmi.
Chiedimi qualche cosa ora, Jane, anche la minima cosa; desidero esser pregato… Bene; ho pronta una richiesta.
Parla!
Ma se mi guardi con quel sorriso, te la concederò prima di sapere di che si tratta, e farò la figura dello sciocco.
Niente affatto.
Chiedo solo che non faccia portare qui i gioielli, e non mi incoroni di rose.
Sarebbe come mettere un pizzo d’oro intorno ad un fazzoletto di tutti i giorni.
Sarebbe come indorare l’oro.
Lo so.
Ma la richiesta è esaudita sull’istante. Manderò un contrordine al mio banchiere. Però non mi hai ancora chiesto nulla. Hai deciso che non ti venga fatto un dono. Chiedi qualcos’altro.
Allora, vuole soddisfare la mia curiosità molto viva su un punto?
Questo parve turbarlo. Che cosa? Che cosa? chiese con vivacità.
La curiosità è pericolosa.
È un bene che non abbia promesso di rispondere a qualsiasi richiesta.
Ma non ci può essere alcun pericolo a soddisfarmi. Parla, Jane.
Ma preferirei che invece di una semplice domanda, forse un segreto, mi chiedessi metà dei miei beni.
Ma, o re Assuero, che cosa me ne farei di metà dei suoi beni? Mi ha presa per un usuraio ebreo che cerca un buon investimento fondiario? Preferirei di gran lunga avere tutta la sua fiducia. Mi escluderà dalle sue confidenze, se mi ammetterà nel suo cuore? Ti accorderò volentieri tutta la mia confidenza in quello che è degno di esser saputo, Jane. Ma, per amor di Dio, non cercare un fardello inutile. Non chiedere il il veleno… non divenire una vera Eva nelle mie mani!
Perché no, signore?
Mi diceva un momento fa quanto le piaceva esser conquistato e convinto suo malgrado.
Non crede che sarà meglio che approfitti della sua confessione, e cominci con moine, preghiere e lacrime secondo il caso, per il piacere di mettere alla prova il mio potere?
Non osare esperimenti simili.
Non volere troppo! È cosí?
Si ritira presto, signore! Che sguardo severo!
Le sopracciglia sono aggrottate, e la fronte assomiglia a quella che una splendida poesia definisce come un’azzurra riserva di tuoni. Avrà quest’aria, suppongo, da sposato.
Se questa sarà la tua aria da sposata, io, poiché sono cristiano, rinuncerò presto all’idea di stare con un puro spirito o una salamandra.
Ma che cosa devi chiedermi, su, parla? Ecco, ora è meno gentile. E preferisco la rudezza all’adulazione. Preferisco essere una creatura viva che un angelo.
Quel che voglio chiedere è perché si è affannato tanto a farmi credere che desiderava sposare la signorina Ingram.
È tutto qui? Ringrazio Dio che non è altro.
Spianò allora le sopracciglia, mi guardò sorridendo, e mi accarezzò i capelli come se fosse contento di aver evitato un pericolo.
Credo di poterti fare questa confessione, continuò, anche se ti sdegnerà un poco, Jane.
Ho visto come ti lasci trascinare quando sei sdegnata.
Mandavi lampi nel freddo chiaro di luna ieri sera, quando ti sei ribellata contro il fato, e hai dichiarato d’essere mia eguale.
Janet, a proposito, sei stata tu a farmi l’offerta.
È vero, ma torniamo alla signorina Ingram.
Ebbene, ho finto di corteggiare la signorina Ingram perché volevo che ti innamorassi di me pazzamente come io lo ero di te, e sapevo che la gelosia sarebbe stato il miglior alleato per raggiungere il fine.
Magnifico! Ha fatto una parte ben meschina!
È una vergogna e uno scandalo aver agito in questo modo! E non ha pensato, signore, ai sentimenti della signorina Ingram?
I suoi sentimenti si concentrano tutti nell’orgoglio; e questo ha bisogno di essere ridimensionato.
Eri gelosa, Jane? Non se ne preoccupi, signor Rochester. A lei non deve importare di saperlo.
Risponda francamente a un’altra domanda: non crede che la signorina Ingram soffrirà per la voluta leggerezza?
Non si sentirà abbandonata? Non è possibile.
Ti ho detto che, al contrario, è stata lei ad abbandonarmi. L’idea che io non sia ricco ha raffreddato, anzi, ha spento il suo ardore in un lampo.
Ha una mentalità complessa, signor Rochester.
Temo che i suoi principî sotto certi riguardi siano un po’ eccentrici. I miei principî non sono mai stati educati, Jane; sono venuti su un po’ storti per mancanza di cure.
Parliamo di nuovo seriamente.
Posso godere del grande beneficio che mi è stato concesso, senza paura che un’altra persona provi l’amara pena che ho sentito qualche tempo fa?
Sí, mia cara bambina.
Non vi è nessun altro essere al mondo che abbia per me l’amore puro che hai tu, che è come un balsamo per la mia anima, Jane.
E ho fiducia nel tuo affetto. Deposi un bacio sulla mano che posava sulla mia spalla.
L’amavo molto, piú di quello che avessi il coraggio di dire, piú di quanto le parole potessero esprimere.
Chiedimi qualche cos’altro, disse. È un piacere sentirsi chiedere qualche cosa, e concederlo. Avevo pronta un’altra richiesta. Informi la signora Fairfax delle sue intenzioni.
Mi ha vista con lei ieri sera nell’atrio, e ne è rimasta colpita.
Glielo spieghi, prima che io la riveda.
Mi addolora essere mal giudicata da una cosí brava donna.
Va’ in camera a metterti il cappello, rispose.
Desidero che mi accompagni a Millcote questa mattina; mentre ti prepari, rischiarerò le idee alla vecchia signora.
Penserà che hai dimenticato il mondo intero per l’amore, e non lo consideri piú nulla?
Credo che pensi che ho dimenticato il mio ceto e il suo, signore. Ceto, ceto… Il tuo ceto è nel mio cuore e guai a chi pensi di insultarti, sia ora che in futuro!
Va’!
Fui subito pronta, e appena il signor Rochester uscí dal salotto della signora Fairfax, mi affrettai a entrarvi. La vecchia signora stava leggendo la sua Bibbia mattutina. Il libro le era aperto dinanzi, e sopra vi stavano gli occhiali.
Era evidente che aveva dimenticato quell’occupazione, interrotta dall’arrivo del signor Rochester.
Gli occhi fissi sulla parete spoglia di fronte a lei esprimevano la sorpresa di uno spirito calmo, folgorato da una notizia travolgente.
Alla mia apparizione si riscosse, fece uno sforzo per sorridere e cincischiò qualche parola di congratulazioni. Ma il sorriso subito si spense, e non riuscí a terminare la frase.
Si rimise gli occhiali, chiuse la Bibbia e scostò la sedia dal tavolo.
Mi sento cosí scombussolata! cominciò. Non so che cosa dirle, signorina Eyre.
Mi sembra di sognare… Mi capita a volte di cadere addormentata quando son sola, e di immaginare cose che non sono mai avvenute.
Piú di una volta quando sono cosí assopita mi è parso che il mio caro marito, morto quindici anni fa, mi sia seduto accanto… e che mi chiami per nome, Alice, com’era sua abitudine.
Mi dica ora se è vero che effettivamente il signor Rochester l’ha chiesta in moglie.
Non rida di me!
Ma davvero ho avuto l’impressione che sia venuto qui cinque minuti fa, e che mi abbia detto che fra un mese lei sarà sua moglie.
Ha detto la stessa cosa a me, risposi, Davvero!
E gli crede?
Lo ha accettato?
Sí.
Mi guardò sconcertata.
Non l’avrei mai immaginato.
È un uomo orgoglioso; tutti i Rochester lo sono.
E a suo padre, almeno, piaceva il denaro. Dicono che anche lui è stato sempre interessato.
Ha l’intenzione di sposarla?
Cosí mi ha detto. Mi passò in rivista dalla testa ai piedi.
Le lessi negli occhi che non trovava in me alcuna attrattiva capace di sciogliere il mistero.
Non capisco, continuò, ma di certo è vero dal momento che l’ha detto.
Come andrà a finire non posso dire; davvero non lo so.
È preferibile la parità di posizione e di fortuna, e ci son fra voi vent’anni di differenza.
Potrebbe quasi essere suo padre. No, signora Fairfax, esclamai, punta nel vivo.
Non sembra proprio mio padre.
A nessuno, che ci veda insieme, potrebbe venire in mente.
Il signor Rochester ha l’aspetto di un giovane, di venticinque anni, ed è come se lo fosse .
È davvero per amore che la sposa?
domandò.
Ero cosí urtata dalla sua freddezza e dal suo scetticismo che mi spuntarono le lacrime agli occhi.
Mi spiace addolorarla, continuò la vedova, ma lei è cosí giovane e conosce cosí poco il mondo, che desidero metterla in guardia.
C’è un vecchio detto che dice che non è tutt’oro quel che luccica.
E in questo caso temo che l’avvenire riserverà delle sorprese per lei, come per me. Perché? Sono forse un mostro? dissi.
Le pare impossibile che il signor Rochester abbia per me un’affezione sincera? No, lei sta benissimo, specialmente da qualche tempo in qua. E il signor Rochester probabilmente è innamorato di lei. Ho sempre notato che aveva un debole nei suoi confronti.
E certe volte, per l’affetto che le porto, mi sono sentita turbata della sua evidente preferenza, e ho desiderato di metterla in guardia. Ma non mi piaceva insinuarle la possibilità che ci fosse del male, sapendo che questa idea l’avrebbe urtata, forse offesa.
E lei è cosí riservata, cosí modesta e sensibile, che sperai che sarebbe stata capace di difendersi da sé.
Non le dico quanto ho sofferto ieri sera quando mi sono messa a cercarvi per tutta la casa, senza trovare né lei né il padrone, e poi a mezzanotte l’ho vista rientrare insieme a lui.
Ebbene, questo adesso non ha importanza, tagliai corto. Ora è tutto chiaro.
Spero che tutto andrà bene fino alla fine, disse, ma, mi creda, non le sarà di troppo esser prudente.
Cerchi di tenere il signor Rochester a distanza.
Non si fidi di lui, né di se stessa. I signori del suo rango non hanno l’abitudine di sposare le loro istitutrici.
Ormai cominciavo a perder la pazienza.
Per fortuna entrò di corsa Adèle. Lasci, lasci venire anche me a Millcote!
mi pregò.
Il signor Rochester non vuole.
Eppure c’è tanto spazio nella carrozza nuova! Gli chieda di lasciarmi venire, mademoiselle!
Sarà fatto, Adèle, e uscii con lei, contenta di allontanarmi da quella profetessa di sventure.
La carrozza era pronta, dinanzi alla porta d’ingresso, e il mio padrone camminava innanzi e indietro, seguito da Pilot.
Vero che Adèle ci può accompagnare, signore?
Le ho detto di no.
Non voglio marmocchi, voglio te sola. La lasci venire, signor Rochester, per favore.
Sarebbe la cosa migliore.
No; sarà un terzo incomodo.
Tono e sguardo erano perentori.
Ero ancora sotto l’influenza degli avvertimenti della signora Fairfax e dell’abbattimento che mi avevano procurato i suoi dubbi.
Un vago senso d’incertezza aveva turbato le mie speranze. Non sentivo piú la mia influenza su di lui.
Stavo per obbedirgli macchinalmente senza altra opposizione, ma mentre mi aiutava a salire in carrozza, il signor Rochester mi guardò in viso.
Che cosa succede? domandò.
Tutto il sole se n’è andato dal tuo viso.
Ci tieni davvero che venga anche la piccola?
Ti dispiacerebbe se rimanesse a casa? Preferirei proprio che venisse, signore.
Allora va’ a cercare il cappello e torna in un lampo!
gridò ad Adèle.
La bambina obbedí piú in fretta che poteva.
Dopo tutto perdere una mattinata non è una gran cosa, disse, quando intendo presto avere te, i tuoi pensieri, la tua conversazione e la tua compagnia per sempre.
Adèle, tirata sulla carrozza, cominciò a baciarmi per esprimermi la sua gratitudine. Immediatamente il suo tutore la confinò dall’altro lato. La bimba lanciò un’occhiata verso di me. Un vicino cosí severo la sacrificava troppo, e, vedendolo di quell’umore stizzito, non osava fare delle osservazioni, né arrischiare delle domande. La lasci venire da me; forse la disturberà. C’è molto spazio dalla mia parte. Me la consegnò come un cagnolino da compagnia. La manderò presto a scuola, disse. Ma ormai sorrideva.
Adèle lo sentí, e chiese se doveva andare a scuola sans mademoiselle.
Sí, ribatté, assolutamente sans mademoiselle; perché condurrò mademoiselle sulla luna, e là cercherò una caverna in una valle bianca, fra i vulcani, e mademoiselle vivrà con me e soltanto con me.
Non avrà nulla da mangiare. La farà morir di fame, osservò Adèle.
Raccoglierò la manna per lei mattina e sera, perché le pianure e le montagne della luna sono tutte bianche di manna.
Ma sentirà freddo. Come farà ad accendere il fuoco?
Il fuoco viene fuori dai monti della luna; quando avrà freddo, la porterò sopra una cima, e la metterò sull’orlo di un cratere.
Oh, qu’elle y sera mal… peu comfortable! E i vestiti?
Si consumeranno; come farà ad averne di nuovi?
Il signor Rochester si trovò in imbarazzo.
Ehm, disse.
Tu che cosa faresti, Adèle?
Aguzza il cervello per cercare un espediente.
Credi che una nuvola bianca o rosa potrebbe servire da gonna?
E che si potrebbe ritagliare una bella sciarpa da un arcobaleno?
Sta meglio come sta ora, concluse Adèle, dopo averci riflettuto un poco.
E poi si stancherebbe di vivere sola con lei nella luna.
Se fossi mademoiselle non accetterei di venire con lei. Ha accettato, invece, e ha dato la sua parola. Ma non riuscirebbe a portarcela.
Non ci sono strade per andare sulla luna; è tutta aria, e nessuno di voi è capace di volare.
Adèle, guarda quel campo. Avevamo ormai oltrepassato i cancelli di Thornfield, e correvamo rapidi sulla strada per Millcote.
Il temporale aveva fatto posare la polvere, e le siepi basse e i grandi alberi ai bordi della strada erano verdi e rinfrescati dalla pioggia.
Un paio di settimane fa, Adèle, stavo passeggiando in quel campo, di sera, quel giorno in cui mi hai aiutato a fare il fieno nelle aiuole del frutteto.
Ero stanco di rastrellare e mi ero seduto a riposare sulla gradinata.
E, preso un libriccino e una matita, avevo cominciato a scrivere, parlando di una disgrazia che mi era capitata tanto tempo fa, e del desiderio di avere dei giorni felici in futuro.
Scrivevo in fretta, perché non avevo quasi piú luce sul foglio, quand’ecco che dal sentiero spuntò qualcosa, e si fermò a nemmeno due metri da me. Guardai e vidi una piccola creatura con un velo sul capo che pareva una ragnatela.
Le feci cenno di avvicinarsi.
Non aprii bocca e neppure lei disse parola, ma io lessi nei suoi occhi e lei lesse nei miei. E il nostro discorso muto voleva dire questo: Ella è una fata giunta dal paese degli elfi; la sua missione è di rendermi felice. Devo andare con lei lontano dal mondo in un luogo solitario, sulla luna per esempio.
E quella creatura mi indicò il corno della luna che stava sorgendo dietro la collina, e mi parlò di grotte di alabastro e di viali d’argento dove si poteva vivere.
Dissi che mi sarebbe piaciuto andarvi: ma aggiunsi, come mi hai detto tu, che non avevo le ali per volare.
Oh, rispose la fata, non importa! Ecco un talismano che risolverà tutte le difficoltà. E mi diede un grazioso anello d’oro.
Infilalo nell’anulare della mano sinistra, e io sarò tua e tu sarai mio; e lasceremo la terra e faremo lassú il nostro paradiso.
Essa indicò di nuovo la luna. L’anello, Adèle, è nella tasca dei miei pantaloni sotto forma di una sovrana. Ma ho intenzione di cambiarla di nuovo presto con un anello. Ma che cosa c’entra tutto questo con mademoiselle? La fata non mi interessa. Lei ha detto che era mademoiselle che vorrebbe portare sulla luna. La fata è mademoiselle, le disse lui sottovoce.
Poi aggiunse di non dare importanza a quello scherzo, e la bambina, per parte sua con un fondo di sano scetticismo francese classificò il signor Rochester un vrai menteur, e lo assicurò che non faceva nessun conto dei suoi contes de fées, e che du reste, il n’y avait pas de fées, et quand même il y en avait, era certa che non gli erano apparse, né che gli avevano mai dato degli anelli, né offerto di vivere con lui nella luna.
L’ora che passai a Millcote mi risultò opprimente. Il signor Rochester mi obbligò a recarmi in un certo negozio di seterie. Mi fu ordinato di scegliere una mezza dozzina di vestiti. Ero angustiata, e lo pregai di rimandare le compere; no, voleva pensarci ora.
A forza di suppliche, espresse con vivaci sussurri, ridussi la mezza dozzina a due, ma insistette per sceglierli lui.
Con ansietà vidi che adocchiava stoffe a tinte vivaci, e si fissava su una ricca seta ametista brillante, e su un superbo raso rosa.
Gli comunicai, di nuovo a sussurri, che anche se mi avesse comperato un vestito d’oro e un cappello d’argento, non avrei certamente mai messo quel che aveva scelto.
Con infinita difficoltà, perché era testardo come un mulo, lo persuasi a prendere in cambio un sobrio raso nero e una seta grigio perla.
Disse che per questa volta avrebbe lasciato correre, ma che mi avrebbe voluto vedere risplendere come un’aiuola. Fui contenta di trascinarlo fuori dal negozio di sete, e poi dalla gioielleria. Piú mi comperava doni, piú mi sentivo arrossire di turbamento e di vergogna. Quando risalimmo in carrozza, ero affaticata e febbricitante.
Mi tornò in mente una cosa che, nell’incalzare di tutti quegli eventi tristi e poi felici, avevo completamente dimenticato: la lettera scritta alla signora Reed da mio zio John Eyre, e la sua intenzione di adottarmi e farmi sua erede.
Sarebbe un conforto per me, pensai, avere un poco di indipendenza. Non potrò mai sopportare di essere vestita come una bambola dal signor Rochester, o di starmene come una seconda Danae sotto una pioggia d’oro. Non appena arriverò a casa, scriverò a Madera, e dirò a mio zio che sto per sposarmi e con chi. Se avessi solo la speranza di portargli in dote prima o poi qualche sostanza, mi sarebbe meno penoso ora essere a suo carico. E un poco sollevata da questa idea , osai di nuovo incontrare gli occhi innamorati del mio padrone, che cercavano ostinatamente i miei. Sorrideva.
E io pensai che il suo sorriso era come quello che un sultano, in un momento di amore e di abbandono, concede a una schiava che ha coperto d’oro e di gemme.
Strinsi vigorosamente la sua mano che cercava la mia, e la ritirai arrossata per la stretta appassionata.
Inutile che mi guardi in questo modo, dissi. Se è cosí, non porterò che i miei vecchi vestiti di Lowood fino alla fine. Mi sposerò in grembiule di cotone lilla. Si faccia pure tagliare una vestaglia da camera con la seta grigio perla, e una serie di panciotti con quella nera. Si mise a ridere, e si stropicciò le mani. Oh, non è una bellezza vederla e sentirla parlare?
esclamò.
Non è originale e arguta?
Non cambierei quest’inglesina con tutto l’harem d’un sultano, con quelle donne dagli occhi di gazzella, dalle forme da urí e tutto il resto!
L’allusione orientale mi punse.
Non sono certo in grado di sostituire un harem, dissi, e neppure ne ho l’intenzione.
Se l’attraggono cose di questo genere, parta subito, signore, per i bazar d’Istanbul e compri una schiera di schiave con quel denaro che non ha la soddisfazione di spendere qui.
E che cosa farai tu, Janet, intanto che starò comperando tutte quelle tonnellate di carne e quella provvista di occhi scuri? Mi preparerò a diventare missionaria e a predicare la libertà alle schiave del suo harem e degli altri.
Riuscirò a introdurmici e a organizzare un ammutinamento.
E lei, signor pascià dalle tre code, cadrà nelle nostre mani; e non acconsentirò a liberarla prima che abbia firmato lo statuto piú liberale che mai sia stato scritto.
Accetto di essere alla tua mercé, Jane.
Sarò senza pietà, signor Rochester, finché mi supplicherà con quell’aria.
Se mi guarda cosí, sarò certa che, qualunque statuto lei abbia concesso sotto coercizione, il suo primo gesto, una volta libero, sarà di violarne le condizioni.
Bene, Jane, che cosa vuoi?
Temo che mi costringerai a una cerimonia privata prima di andare all’altare.
E quali saranno le tue richieste?
Voglio soltanto sentirmi a mio agio, senza sentirmi schiacciata sotto il peso delle obbligazioni.
Ricorda che cosa mi disse di Céline Varens? Dei diamanti, degli scialli che le donò. Non sarò la sua Céline Varens inglese. Continuerò a essere l’istitutrice di Adèle. Mi guadagnerò vitto e alloggio e trenta sterline l’anno.
Con questo denaro rifornirò il mio guardaroba, e lei non mi darà se non… Bene, che cosa?
Il suo rispetto; in cambio io le darò il mio e saremo pari.
Bene, non c’è n’è un’altra che abbia la sfacciataggine e l’orgoglio innato che dimostri tu.
Ci avvicinavamo a Thornfield.
Mi farai il favore di pranzare con me oggi?
mi chiese mentre superavamo il cancello.
No, grazie, signore.
E perché questo no, grazie, se è lecito?
Non ho mai pranzato con lei, e non vedo nessuna ragione di farlo ora, fino… Fino a che?
Prendi gusto alle mezze frasi.
Fino a che non potrò fare altrimenti.
Credi che mangi come un orco o un drago, da aver paura di pranzare insieme a me?
Non ho mai concepite opinioni in merito, signore; ma desidero continuare come il solito per un altro mese.
Rinuncia almeno allo stato d’inferiorità di dipendente.
Mi perdoni, signore, ma non ci rinuncio. Andrò avanti come ho fatto finora.
Starò al mio posto secondo le mie vecchie abitudini. Lei mi manderà a chiamare la sera, quando sarà disposto a vedermi, e io verrò; ma solo allora.
Ho voglia di un sigaro o di una presa di tabacco per confortarmi, pour me donner une contenance, come direbbe Adèle, e sfortunatamente non ho nulla con me.
Ora è la tua volta, piccola tiranna, ma verrà presto il mio turno.
E una volta che ti avrò ti terrò, e ti legherò a una catena come questa, disse toccando l’orologio.
Sí, scricciolo mio, ti attaccherò al mio petto come un gioiello!
Mi aiutò a scendere dalla carrozza, e mentre faceva la stessa cosa con Adèle, entrai in casa, e mi ritirai di sopra.
Mi fece chiamare la sera alla solita ora.
Avevo già preparato un piano, perché ero decisa a non passare tutta la serata in un tête-à-tête.
Ricordavo che aveva una bella voce. Sapevo che amava cantare, come tutti quelli che cantano bene.
Io non sapevo cantare e, secondo il suo giudizio critico, non ero neppure musicista, ma mi piaceva molto ascoltare una buona esecuzione.
Non appena il crepuscolo cominciò a spiegare dinanzi alla finestra il suo vessillo stellato, mi alzai, aprii il piano, e lo pregai insistentemente di cantar una canzone.
Mi disse che ero una maliarda capricciosa, e che avrebbe preferito cantare un altro giorno.
Ma io gli risposi che non avrebbe trovato un’occasione migliore. Ti piaceva, domandò, la mia voce?
Moltissimo.
Non amavo lusingare la sua vanità, ma per quella volta e per motivi di convenienza l’avrei incoraggiata e stimolata.
Allora, Jane, devi accompagnarmi.
Benissimo, ci proverò.
Cominciai, ma fui cacciata subito via dallo sgabello col titolo di pasticciona.
Messami da parte senza tante cerimonie, proprio come desideravo, prese il mio posto e cominciò ad accompagnarsi, perché sapeva suonare bene quanto cantava.
Io mi ritirai nel vano della finestra, e, mentre guardavo gli alberi immobili e i prati pieni d’ombra, lui con voce calda e dolce intonò i seguenti versi: Giammai fedele amante D’amor piú degno e ardente Arse, e alla donna sua Offrí piú pura mente.
Vederla è ognora gioia, Staccarmi è la mia pena, Quando il passo suo s’attarda M’agghiaccio in ogni vena.
Qual piú radioso sogno Di un condiviso amor? Mai inseguii uno scopo Con piú accecato ardor. Ma un infinito spazio L’un dall’altra separa, Un mare infido d’onde, Una distesa amara Di spiriti paurosi. Che resta a noi infelici, Or che il cielo e l’inferno, Tutti ci son nemici? Ma lanciai la mia sfida Al tanto avverso mondo, E minacce e presagi Non mi trassero a fondo. L’arcobaleno mi apparve Alto e radioso in cielo, E grato, come il sole Dopo il rigor del gelo. Fra nuvole ancor fosche Splende la mia speranza, E la profonda gioia Ogni minaccia avanza. Sí dolce è quell’istante, Che ignoro ogni sventura, Che bieca mi sovrasta Con lenta ala sicura. Anche se un duro odio M’atterra, o se un furente Potere contro di me rivolge La sua nemica mente. La sua nella mia mano Ha posto l’adorata, Ed a me il sacro anello Per sempre l’ha legata. Col bacio la sua bocca Un patto ha suggellato, Di vivere e morire Coll’uomo amante e amato.
Si alzò e venne verso di me.
Vidi il suo viso ardente, i suoi grandi occhi fiammeggiare, e tutto il suo volto spirare tenerezza e passione.
Mi sentii per un momento venir meno, ma mi ripresi subito. Dovevo a ogni costo evitare le scene d’amore. Stavo in guardia per tutte e due. Dovevo preparare uno scudo di difesa.
Affilai la lingua e, quando mi fu vicino, gli chiesi con asprezza chi avrebbe sposato ora.
Era una domanda strana, rispose, quella che gli faceva la sua diletta Jane.
Davvero! La consideravo naturale e necessaria.
Aveva detto che la sua futura moglie sarebbe morta con lui.
Che cosa intendeva con quell’idea pagana?
Io non avevo intenzione di morire con lui, che lo sapesse. Mi disse allora che tutto quello che desiderava e chiedeva al cielo era che potessi vivere con lui. Io non dovevo morire. Gli risposi che avevo il diritto di morire quando sarebbe venuto il mio giorno, come lui. Avrei aspettato quel giorno e non l’avrei anticipato come una vedova indiana.
Mi chiese perdono per il suo pensiero egoistico e un bacio come prova della riconciliazione.
No, e lo pregai di scusarmi.
A questo punto mi sentii dire cuore di pietra, a cui aggiunse: Qualsiasi altra donna sarebbe commossa di sentire cantare in suo onore quei versi.
L’assicurai ch’ero di natura dura come un sasso, e che spesso avrebbe avuto occasione di trovarmi cosí. Ero d’altronde decisa a mostrargli alcune asprezze del mio carattere prima della fine del mese. Si sarebbe reso conto di quel che stava per fare, prima che fosse stato troppo tardi. Mi chiese se volevo acconsentire a parlare con calma e a ragionare. Risposi che se gli piaceva sarei stata calma; e quanto al ragionare mi lusingavo in quel momento di ragionare benissimo.
Lui, di rimando, si mostrò contrariato e spazientito.
Benone, pensai, puoi montar sulle furie finché ti pare, ma son certa che questo è il miglior metodo da seguire con te. Ti amo piú di quel che possa esprimere; ma non mi abbandonerò al sentimento, e questo pungiglione ci dividerà cosí da impedirci di cadere nell’abisso. In questo modo terrò fra te e me la distanza necessaria a nostro reciproco vantaggio.
Lo irritai sempre di piú e dopo che si fu ritirato di cattivo umore all’altra estremità del divano, mi alzai, e gli dissi col solito fare rispettoso: Le auguro la buona notte, signore –.
Poi uscii dalla porta laterale, e mi ritirai.
Introdotto quel sistema, lo adottai per tutto il periodo del fidanzamento, e con successo.
Lui era di cattivo umore e contrariato, certo.
Ma nel complesso mi accorsi che la trovava un’eccellente distrazione, e che una sottomissione da agnello e una dolcezza da tortora, pur favorendo il suo dispotismo, avrebbero corrisposto di meno al suo buon senso e ai suoi gusti.
In presenza di altri la mia condotta era come prima, rispettosa e tranquilla, perché sarebbe stato fuori luogo comportarmi altrimenti. Solamente durante le nostre conversazioni della sera lo tormentavo e lo contrariavo.
Mi mandava a chiamare alle sette in punto, ma il mio arrivo ora non era salutato dai dolci termini di amore e cara; il meglio che mi diceva era bambola provocante, elfo malizioso, spiritello, banderuola e via di questo passo.
Invece di carezze mi faceva una brutta faccia, invece di stringermi la mano mi pizzicava il braccio, invece di un bacio sulla gota mi tirava l’orecchio.
Andava bene cosí. Per il momento senz’altro preferivo quelle brusche manifestazioni ad altre piú tenere. Vedevo che la signora Fairfax mi approvava.
La sua preoccupazione sul mio conto era svanita; quindi ero certa di comportarmi bene.
Nel frattempo il signor Rochester affermava che lo facevo ridurre pelle e ossa e minacciava di vendicarsi ben presto di questa mia condotta.
Io me la ridevo di nascosto. Ti tengo per la cavezza ormai, pensavo, e non dubito di essere in grado di continuare anche in seguito. E se un metodo avrà perso il suo effetto, ne troverò un altro. Eppure la mia arte non era facile. Spesso avrei preferito compiacerlo, invece di stuzzicarlo.
Il mio futuro marito era diventato per me il mio mondo, e piú del mondo, il mio paradiso.
Si poneva fra me e ogni pensiero religioso, come un eclissi che impedisce all’uomo di vedere la luce del sole.
In quel tempo non potevo vedere Dio nella sua creatura, poiché di questa avevo fatto un idolo.
Capitolo venticinquesimo Il mese di fidanzamento finí. Le ultime ore erano contate. Non c’era stato nessun rinvio del gran giorno, e tutto era pronto. Io, almeno, non avevo piú nulla da fare.
In fila contro la parete della mia cameretta erano disposti i miei bagagli, chiusi e legati.
E domani alla stessa ora sarebbero stati sulla strada per Londra, come me , o meglio come una certa Jane Rochester, che ancora non conoscevo.
Mancavano solo gli indirizzi.
Lo stesso signor Rochester aveva scritto su quattro pezzi di carta che ora stavano sul cassettone: Signora Rochester, Albergo ***, Londra.
Non riuscivo a decidermi a incollarli o a farli incollare. La signora Rochester!
Quella donna non sarebbe esistita fino a domani, alle otto del mattino, e volevo esser sicura che venisse davvero al mondo, prima di assegnarle tutti quei possessi.
Era già abbastanza che là nell’armadio, di fronte alla toeletta, fossero appesi dei vestiti, che si dicevano suoi, al posto della camicetta di stoffa nera di Lowood e del cappello di paglia.
Appartenevano veramente a me quell’acconciatura da sposa, quell’abito grigio perla, e quel velo vaporoso sospesi all’attaccapanni?
Chiusi l’armadio per nascondere quel bizzarro e fantastico apparato, che a quell’ora le nove di sera aveva il luccichio di uno spirito nell’ombra della mia camera.
Ti lascerò a te stesso, bianco sogno, dissi. Ho la febbre. Sento il vento soffiare; andrò fuori ad ascoltarlo.
L’incalzare dei preparativi, la nuova vita che avrei cominciato il giorno dopo, non erano le sole cause che mi agitavano.
Sebbene anche queste circostanze avessero la loro parte, c’era una terza ragione che agiva sul mio animo con intensità molto maggiore.
Sentivo il cuore in preda a una strana ansia. Mi era accaduto qualcosa che non potevo spiegarmi. Soltanto io sapevo quel che era avvenuto la notte precedente. Quella notte il signor Rochester era stato assente da casa e non era ancora tornato.
Era stato chiamato in una piccola proprietà di due o tre fattorie a quasi cinquanta chilometri di distanza per affari che richiedevano la sua presenza, in previsione della sua partenza dall’Inghilterra.
Ora aspettavo il suo ritorno.
Ero desiderosa di confidarmi e chiedergli la soluzione dell’enigma che mi inquietava.
E anche tu, lettore, aspetta a conoscere il mio segreto, quando lo confiderò a lui. Mi rifugiai nel frutteto, battuto dal vento che aveva soffiato violento per tutta la giornata da sud, senza portare una goccia di pioggia. Invece di diminuire col calar della notte, sembrava aumentare d’intensità. Agitava le chiome degli alberi con tanta veemenza da costringerli a rimanere costantemente piegati verso nord, e ammassava da quella parte nuvole su nuvole.
Non si scorgeva nemmeno uno scorcio di blu in cielo in quella notte di luglio. Provavo un certo piacere a correre nel vento, al cui impeto sibilante aprivo l’angoscia del mio animo. Scesi lungo il viale di allori, e mi fermai dinanzi all’ippocastano che si ergeva nero e ferito. Il tronco, spaccato proprio nel centro, pareva uno spettro. Le due parti ancora vicine erano tenute insieme dalla solida base e dalle robuste radici.
Benché fosse distrutta la sua vitalità, benché la linfa non vi potesse piú scorrere e il fogliame fosse morto da ogni lato, e anche se le tempeste dell’inverno seguente l’avrebbero certamente abbattuto del tutto o in parte, si poteva ancora chiamare un albero.
Avete ragione di attaccarvi l’una all’altra, dissi come se quei mostruosi tronconi fossero esseri vivi e mi potessero sentire; straziati, cicatrizzati e bruciati come siete, c’è ancora in voi un alito di vita fornitovi dalle oneste e fedeli radici.
Non avete piú foglie verdi, non vedrete piú gli uccelli fare il nido e cantare canzoni idilliache sui vostri rami; per voi il tempo della gioia e dell’amore è passato, ma nel vostro declino non siete completamente soli, avete un compagno.
Mentre lo guardavo, la luna fece una momentanea apparizione in cielo, dietro l’albero.
Il suo disco era rosso sangue.
Mi lanciò uno sguardo sconcertato e desolato, per poi scomparire di nuovo dietro un fitto strato di nuvole. Per un momento il vento si placò intorno a Thornfield. Ma lontano, nel bosco e sulle acque, gemette scatenato e lugubre.
Che tristezza! Corsi via di nuovo.
Nel frutteto colsi qua e là le mele sparse sull’erba.
Divisi le mature dalle acerbe, e le portai in casa nella dispensa.
Mi recai in biblioteca per assicurarmi che il fuoco fosse acceso, perché anche s’era estate sapevo che in una sera malinconica come quella il signor Rochester amava trovare l’allegria della fiamma al suo rientro a casa.
Sí, il fuoco, acceso già da un poco, ardeva bene.
Accostai la sua poltrona vicino al camino e vi trascinai vicino il tavolo.
Abbassai la tenda e feci portare le candele. Terminati questi preparativi la mia inquietudine aumentò. Non riuscivo star seduta e neppure a rimanere in casa. L’orologio della stanza e la vecchia pendola suonarono contemporaneamente le dieci.
Si fa tardi! Correrò al cancello.
La luna di tanto in tanto compare.
Si vede un bel pezzo di strada da lí.
Ormai starà per arrivare, e se gli vado incontro mi risparmierò qualche minuto di attesa.
Il vento fischiava in mezzo ai grandi alberi che circondavano il cancello, ma la strada, fin dove si poteva scorgerla, si dipanava tranquilla e solitaria. Salvo le ombre delle nuvole, che la oscuravano di tanto in tanto allo scomparire della luna, non era che un nastro lungo e pallido.
Una lacrima puerile mi offuscò gli occhi, una lacrima di delusione e di impazienza. L’asciugai, vergognandomene. Esitavo. La luna si nascose del tutto dietro una fitta cortina di nuvole. Il buio s’infittí. Si alzò un vento forte e cominciò a piovere. Vorrei che arrivasse!
Vorrei tanto che arrivasse!, mi dicevo presa da cattivi presentimenti.
Aspettavo il suo ritorno prima dell’ora del tè; ormai era notte.
Gli era capitato qualcosa? Mi tornò alla mente l’evento della notte prima, presagio di sventura.
Le mie speranze, temevo, erano troppo belle per diventare realtà; ed ero stata tanto felice negli ultimi tempi, che ormai la mia fortuna aveva forse toccato il culmine e iniziava a declinare. Non posso proprio tornare a casa e rimanere accanto al fuoco, mentre lui è fuori col cattivo tempo.
Meglio stancarmi che sentirmi angustiata. Gli andrò incontro! Uscii. Camminai a passi rapidi, ma non arrivai molto lontano. Non avevo neppure percorso quattrocento metri che sentii scalpitare un cavallo.
Arrivava qualcuno al galoppo, accompagnato da un cane.
Via, cattivi presentimenti! Era lui, a cavallo di Mesrour, seguito da Pilot.
Mi vide, perché la luna si aprí un varco in cielo e gli rovesciò addosso la sua luce cristallina.
Sventolò il cappello in segno di saluto.
Gli andai incontro di corsa.
Vedi, esclamò, stendendomi la mano e curvandosi sulla sella. Non puoi fare senza di me, è chiaro. Poggia il piede sul mio stivale, e dammi tutte e due le mani.
Su! Obbedii. La gioia mi rese agile. Spiccai un salto. Mi diede il benvenuto con un bacio appassionato e qualche complimento, che ricevetti senza commenti.
Interruppe le sue manifestazioni di tenerezza per domandarmi: Ma è accaduto qualcosa, Janet, per venirmi incontro a quest’ora?
Qualcosa di brutto?
No, credevo che lei non tornasse piú, non resistevo a rimanere in casa ad aspettarla, specialmente con questa pioggia e questo vento.
Sí, c’è pioggia e vento, e tu sei bagnata come una sirena.
Avvolgiti nel mio mantello.
Mi pare che tu abbia la febbre; hai le guance e le mani che bruciano.
Dimmi, che cos’hai?
Oramai nulla; non sono piú né spaventata, né infelice. Allora lo sei stata?
Sí, ma gliene parlerò piú tardi e probabilmente lei riderà delle mie angustie. Ne riderò volentieri quando sarà passato domani, fino allora non oso. La mia vittoria non è sicura. In quest’ultimo mese mi scivolavi fra le mani come un’anguilla, ed eri spinosa come una rosa canina. Non potevo toccarti con un dito senza pungermi; e ora mi sembra di aver accolto fra le braccia un agnellino sperduto. Hai abbandonato l’ovile per venire in cerca del tuo pastore, Jane?
La desideravo; ma non se ne vanti troppo.
Eccoci arrivati a Thornfield: ora mi lasci scendere.
Mi depositò a terra, e mentre John prendeva il cavallo, mi seguí nell’atrio di casa. Mi disse di fare in fretta a cambiarmi, e di ritornare da lui in biblioteca.
Mi fermò un momento in fondo alle scale, per estorcermi la promessa che non sarei rimasta a lungo assente.
Cinque minuti dopo lo raggiunsi.
Lo trovai che cenava.
Prendi una sedia e fammi compagnia, Jane. Dio voglia che sia il penultimo pasto che farai a Thornfield per qualche tempo. Sedetti accanto a lui, ma gli dissi che non avrei mangiato. È la prospettiva del viaggio imminente, Jane? È il pensiero di andare a Londra a toglierti l’appetito?
Non vedo chiaro il futuro questa sera; non so che pensieri ho nella testa.
Mi sembra tutto irreale. Tutto tranne me. Io sono qui, in carne e ossa, toccami. Lei, signore, è un fantasma, un puro sogno.
Egli tese la mano e me la mise vicino agli occhi ridendo.
Era una mano forte e muscolosa all’estremità di un braccio lungo e vigoroso.
È un sogno questa? Sí, anche se la posso toccare è un sogno, dissi. Ha finito di cenare?
Sí, Jane. Suonai il campanello e ordinai di portar via il vassoio.
Rimasti soli, ravvivai il fuoco e mi sistemai su una seggiolina accanto alle sue ginocchia.
È quasi mezzanotte, dissi. Sí.
Ricordi, Jane, che promettesti di vegliare con me la notte prima del mio matrimonio?
Sí, e mantengo la promessa, per un’ora o due almeno.
Non ho nessuna voglia di andare a letto. Tutti i tuoi preparativi sono terminati?
Tutto, signore.
E anche i miei, rispose. Ho sistemato ogni cosa. Partiremo da Thornfield domani, mezz’ora dopo esser tornati dalla chiesa.
Benissimo.
Con che sorriso straordinario pronunci quel benissimo!
E come sono colorite le tue guance e che strana luce hai negli occhi!
Ti senti bene? Credo di sí. Credi? Dimmi che cosa ti senti. Non posso, signore.
Non riesco a esprimerlo a parole.
Vorrei che quest’ora non avesse mai fine. Chi sa che cosa ci porterà il fato domani?
Questa è ipocondria, Jane. Sei agitata o affaticata? E lei, signore, si sente calmo e felice? Calmo, no; ma felice fin nel profondo del cuore.
Dal suo viso ardente e infiammato traspariva davvero quella gioia.
Abbi fiducia in me, Jane, disse, confidami la tua pena e ti sentirai sollevata.
Che cosa temi?
Che non mi dimostrerò un buon marito? Questo è l’ultimo dei miei pensieri.
Ti senti preoccupata per la tua nuova vita?
No. Mi metti in imbarazzo.
Il tuo sguardo pieno di tristezza mi preoccupa e mi addolora.
Desidero una spiegazione.
Se è cosí, stia ad ascoltare. Era assente la notte scorsa, non è vero?
Sí, capisco; hai fatto allusione a qualche cosa accaduta in mia assenza.
Niente di grave, probabilmente, ma che ti ha turbata.
Ti ha detto qualcosa la signora Fairfax? Hai sentito delle chiacchiere dai domestici?
Il tuo sensibile amor proprio è stato ferito?
No –.
Aspettai che l’orologio avesse finito il suo rintocco argentino e la pendola i suoi colpi rauchi, e poi continuai: Ieri sono stata molto affaccendata tutto il giorno ed ero felice del trambusto dei preparativi; non sono turbata, come lei crede, dal timore della vita nuova e del resto.
Penso che sia una cosa stupenda la speranza di viver con lei, perché l’amo. No, signore, non mi accarezzi, ora, e mi lasci parlare! Avevo fiducia nella Provvidenza, ed ero convinta che tutto sarebbe andato bene per noi due.
La giornata, se ricorda, era bella e la calma dell’aria e del cielo mi toglieva ogni apprensione riguardo il suo viaggio.
Dopo il tè sono andata a passeggiare un poco pensando a lei, e per effetto dell’immaginazione quasi la sentivo presente accanto a me.
Pensavo alla vita che mi aspetta, alla sua vita, un’esistenza piú vasta e movimentata della mia, paragonabile alla profondità del mare vicino ai ruscelli che vi si gettano.
Mi chiedevo perché i moralisti chiamano questo mondo un tremendo deserto; per me era un roseto fiorito. Al tramonto, l’aria è diventata fredda e il cielo si è rannuvolato. Sono rincasata. Sophie mi ha chiamato di sopra per vedere il mio abito da sposa, che era appena arrivato.
Sul fondo della scatola ho trovato il suo regalo, il velo che con stravaganza principesca ha fatto venire da Londra, deciso, dal momento che avevo rifiutato i gioielli, a farmi accettare almeno un oggetto prezioso.
Ho sorriso spiegandolo, e ho pensato a qualche battuta pungente da dirle sui suoi gusti aristocratici e ai suoi sforzi per mascherare la sua sposa plebea sotto le spoglie di una figlia di nobili.
Pensavo che le avrei portato il mio quadrato di tulle e chiesto se non andava bene per coprire il capo di una donna che non poteva portare a suo marito né dote, né bellezza, né nobiltà.
E mi sembrava di sentire le sue risposte accalorate e lo sdegnoso rifiuto di aumentare la sua ricchezza o elevare la sua condizione con lo sposare una borsa o un titolo.
Come leggi bene dentro di me, piccola strega! m’interruppe il signor Rochester.
Ma che cosa hai trovato dentro quel velo oltre i ricami?
Del veleno o un pugnale, per avere l’aria cosí tetra?
No, no, signore; oltre la delicatezza e la ricchezza del tessuto non ho trovato altro che l’orgoglio di Fairfax Rochester.
E questo non mi ha spaventato, perché è un demone alla cui vista mi sono abituata.
Ma mentre si faceva buio, si era alzato il vento.
Ieri sera soffiava violento come ora, ma con un suono lamentoso e lugubre carico di mistero.
Ho sentito il desiderio che lei fosse a casa.
Sono entrata in questa stanza, e la vista della poltrona vuota e del fuoco spento mi ha dato un brivido. Poco dopo sono andata a letto, ma non riuscivo a prender sonno per l’agitazione. La tempesta, che ancora infuriava, pareva soffocare un gemito sordo.
Se venisse dalla casa o da fuori non sapevo dirlo, ma lo si udiva a ogni pausa, esitante e doloroso. Finalmente mi sono accorta che doveva essere un cane che ululava, lontano, e sono stata contenta quando ha smesso. Nel sonno ho continuato a sognare di una notte scura e tempestosa. Sentivo il desiderio di essere con lei, e avevo la strana impressione che una barriera ci dividesse. Durante tutto il primo sonno percorrevo una strada sconosciuta e serpeggiante, camminavo nelle tenebre sotto la sferza della pioggia. Portavo in collo un bambino, troppo debole e piccino per camminare, che tremava sulle mie braccia intirizzite, e gemeva pietosamente.
Mi sembrava che lei fosse sulla strada, molto piú avanti di me, e che per quanto mi sforzassi di raggiungerla, la chiamassi e la pregassi di accostarsi, non riuscivo a muovermi e la voce mi moriva in gola.
E lei si allontanava sempre di piú.
E sono questi sogni che ti tormentano, Jane, anche quando mi sei vicina? Dimentica queste pene immaginarie, e pensa soltanto alla felicità reale.
Mi hai detto che mi ami, Jane, questo non lo dimenticherò; non puoi negarlo. Sono parole che non sono state pronunciate con voce fioca, ma chiara e tenera.
Con un tono troppo solenne, forse, ma armonioso come musica. Mi ami, Jane? Ripetilo. Sí, signore, con tutto il cuore.
Ebbene, disse dopo alcuni momenti di silenzio, è strano, le tue parole mi hanno fatto un effetto quasi doloroso.
Perché?
Forse per il loro ardore religioso o per il tuo sguardo pieno di fede e di devozione?
Mi pare di avere vicino un qualche essere soprannaturale.
Riprendi il tuo sguardo malizioso, Jane, e offrimi uno dei tuoi sorrisi timidi e provocanti; dimmi che mi odi, tormentami e punzecchiami.
Fa’ di tutto, fuorché commuovermi. Preferisco le tue punture alla tua tristezza. La tormenterò a suo piacere quando avrò finito il racconto. Ma mi stia a sentire fino alla fine.
Pensavo che mi avessi detto tutto, e che la tua malinconia dipendesse dal sogno.
Scossi la testa. C’è dell’altro? Non voglio credere che sia qualcosa di importante. Ti avverto in anticipo che tendo all’incredulità.
Continua.
La sua aria inquieta e l’impazienza preoccupata delle sue maniere mi sorpresero; proseguii. Ho fatto un altro sogno, signore. Ho sognato che Thornfield era diventata una rovina, rifugio di pipistrelli e di gufi. Della maestosa facciata non rimaneva che un muro spoglio, altissimo e fragile.
Vagavo nella notte nel recinto coperto di erbe.
Avvolta in uno scialle, portavo ancora il bambino sconosciuto.
Ma non potevo posarlo in nessun posto, nonostante avessi le braccia affaticate e il suo peso mi impedisse di andare avanti. Ho sentito il galoppo di un cavallo lontano, sulla strada.
Ero sicura che fosse lei, che partiva per un paese lontano per un’assenza di molti anni.
Mi sono arrampicata sul muro pericolante in fretta, desiderosa di lanciarle uno sguardo dall’alto.
Le pietre mi ruzzolavano sotto i piedi, i rami d’edera cedevano quando li afferravo, e il bambino per il terrore mi si avvinghiava al collo fino quasi a strangolarmi.
Finalmente ho raggiunto la sommità. Sono riuscita a vederla, non era che una macchia chiara sulla strada, in via di dileguarsi. La bufera soffiava tanto forte che non riuscivo a star dritta. Mi sono messa a sedere su una stretta sponda, per calmare il bambino spaventato che avevo in grembo.
Lei stava girando la svolta della strada. Mi sono sporta in avanti per darle un ultimo sguardo. Il muro è crollato. Il bambino mi è cascato dalle ginocchia; ho perso l’equilibrio, sono caduta e mi sono svegliata. Ora, Jane, hai finito? L’introduzione; il racconto deve ancora incominciare. Al risveglio una luce mi ha ferito gli occhi. Ho pensato che fosse l’alba. Invece no: era soltanto la luce di una candela. Forse Sophie che era entrata in camera.
C’era una candela sul tavolo della toeletta, e lo sportello del guardaroba dove prima di andare a letto avevo appeso l’abito da sposa, era spalancato.
Ho sentito un trambusto da quella parte.
Ho detto: Sophie, che cosa sta facendo?
Nessuna risposta.
Ma dal guardaroba è emersa una figura, che ha preso la candela, l’ha sollevata e ha osservato i vestiti appesi alla stampella.
Sophie, Sophie! ho gridato di nuovo. Di nuovo nessuna risposta.
Mi sono messa a sedere sul letto, allora, e mi sono sporta in avanti.
Sono stata assalita dalla sorpresa prima, e poi dallo smarrimento; mi è gelato tutto il sangue nelle vene.
Non era Sophie, signor Rochester, non era Leah, non era la signora Fairfax. E non era neppure, ne son sicura, quella strana donna di Grace Poole. Non poteva che essere una di loro, m’interruppe il mio padrone.
No, le assicuro di no.
I miei occhi prima di allora non avevano mai incontrato l’ombra che mi stava dinanzi; la sua statura, la sua fisionomia mi erano nuovi.
Descrivila, Jane.
Mi pareva che fosse una donna alta e robusta, con capelli neri e folti, sciolti sulle spalle.
Non saprei dire come fosse vestita, se portasse addosso un abito o un lenzuolo.
L’ha vista in volto?
In un primo momento, no.
Ma poi ha preso in mano il velo, l’ha alzato per contemplarlo a lungo, se l’è messo sul capo e si è girata verso lo specchio.
In quel momento ho visto chiaramente riflessi sulla superficie ovale il suo viso e i suoi tratti.
E com’erano? Spaventosi.
Non ho mai visto, signore, un viso simile!
Un viso terreo e selvaggio.
Vorrei poter dimenticare il roteare di quegli occhi rossi e il gonfiore nerastro di quei tratti!
Gli spettri di solito sono pallidi, Jane.
Questo, signore, era violaceo; aveva le labbra gonfie e livide, la fronte rugosa, le sopracciglia nere, alte sopra gli occhi iniettati di sangue.
Posso dirle che cosa mi ricordava?
Parla.
L’orrendo spettro tedesco: il vampiro.
Ah! E poi cosa ha fatto?
Si è tolta il velo dalla testa ossuta, l’ha strappato in due, l’ha gettato sul pavimento e l’ha calpestato.
E poi? Ha aperto le tendine e ha guardato fuori.
Forse ha visto avvicinarsi l’alba, perché ha preso la candela e si è ritirata verso la porta.
Passando accanto al mio letto, si è fermata.
I suoi occhi infocati mi hanno fissato, mentre mi accostava la candela al viso, prima di spegnerla sotto i miei occhi.
Ho avuto la sensazione che il suo volto orribile mi alitasse in faccia e sono svenuta. Per la seconda volta in vita mia, sí, per la seconda volta ho perso i sensi per il terrore.
Chi c’era con te quando ti sei risvegliata? Nessuno. Era giorno fatto.
Mi sono alzata, mi sono rinfrescata il viso, ho bevuto un sorso d’acqua.
Mi sentivo debole, ma non stavo male e ho deciso di non raccontare a nessuno della visione.
Ora, signore, mi dica chi era quella donna. La creazione di uno spirito sovreccitato. Devo prendermi cura di te, mio tesoro. Non hai i nervi fatti per le forti emozioni. Stia certo che i sensi non mi hanno ingannato. Quell’essere era reale, e il fatto è accaduto davvero. E i tuoi sogni precedenti erano veri anche quelli?
Thornfield è una rovina?
E io son diviso da te da ostacoli insuperabili?
Ti ho lasciato senza una lacrima, senza un bacio, senza una parola?
Non ancora.
Sto per farlo?
Ecco, il giorno che ci deve unire indissolubilmente è già cominciato; e una volta uniti, questi terrori immaginari non si presenteranno piú: te lo garantisco.
Immaginari? Lo fossero!
E ora lo vorrei ancor di piú, dal momento che lei non sa spiegarmi il mistero di quella terribile visitatrice.
Se non so spiegarlo, Jane, dev’essere per forza una cosa non vera.
Signore, è quello che mi son detta questa mattina, quando mi sono alzata, e mi sono guardata intorno per farmi coraggio alla vista dei cari oggetti familiari, alla piena luce del giorno.
Ma sul tappeto, a smentire la mia ipotesi, c’era il velo strappato in due pezzi da cima a fondo.
Il signor Rochester trasalí; mi strinse forte con le braccia.
Sia ringraziato Iddio, esclamò, che lo spirito malvagio che si è avvicinato a te la notte scorsa si sia attaccato solo al velo!
Oh, penso a quel che poteva succedere!
Tirò un breve sospiro, e mi tenne abbracciata cosí stretta che potevo appena respirare.
Dopo alcuni minuti di silenzio continuò con un tono sollevato.
Ora, Jane, ti spiegherò tutto.
Quello che hai visto era metà sogno e metà realtà.
Non c’è dubbio che sia entrata una donna nella tua camera; e questa donna era, deve essere cosí per forza di cose, Grace Poole.
Dici tu stessa che è una creatura strana. Hai ragione di chiedere chi è per me, chi è per Mason.
Nel tuo stato fra la veglia e il sonno, hai potuto osservare le sue azioni, ma lo stato di eccitazione, di delirio ti ha fatto intravedere la forma di un demonio che non è la sua.
I lunghi capelli sciolti, il viso gonfio e nerastro, l’altezza esagerata, sono frutto dell’immaginazione creata da un incubo.
Il velo strappato per dispetto è reale, ed è proprio affar suo.
Mi chiederai perché tengo in casa questa donna.
Te lo dirò un anno e un giorno dopo il nostro matrimonio; non ora.
Ti basta, Jane? Accetti questa spiegazione del mistero? Dopo aver riflettuto, mi parve che fosse la sola verosimile. Non ero soddisfatta, ma per fargli piacere mi sforzai di sembrarlo. Cosí gli feci in risposta un sorriso in segno di soddisfazione. E siccome era passata l’una, mi disposi a lasciarlo. Sophie dorme nella stanza dei bambini con Adèle?
chiese, mentre accendevo la candela.
Sí, signore.
Nel lettino di Adèle c’è abbastanza posto per te. Dormi con lei questa notte.
L’incidente che mi hai raccontato ti ha scosso i nervi, e preferisco che tu non dorma sola; promettimi di andare nella camera dei bambini.
Son contenta di obbedire, signore.
E chiudi bene la porta dal di dentro.
Sveglia Sophie quando sarai di sopra, col pretesto di ricordarle di chiamarti domattina per tempo, perché devi essere vestita, e aver fatto colazione prima delle otto.
E ora, Janet, caccia i pensieri neri.
Senti che il vento quasi non fischia piú e la pioggia ha cessato di battere contro i vetri.
Guarda come è bella la notte! Era vero. Il cielo adesso era per metà limpido e sereno.
Le nuvole ammassate dal vento dell’ovest si dirigevano verso oriente in lunghe colonne argentate.
La luna splendeva tranquilla.
Bene, disse il signor Rochester, fissandomi negli occhi con aria inquisitoria, come sta ora la mia Jane? La notte è serena, e anch’io lo sono. Questa notte non farai sogni di separazione e di dolore, ma di felicità e di amore.
La sua predizione si avverò solo per metà. Non sognai di dolori, ma neppure di gioie; non dormii affatto.
Con la piccola Adèle fra le braccia vegliai sul suo sonno infantile, cosí tranquillo e innocente, e aspettai che facesse giorno. I miei sensi erano desti e vibranti, e mi alzai non appena sorse il sole. La bambina mi abbracciò quando la lasciai, e io la baciai prima di staccarmi le sue braccine dal collo. Mi sentivo stranamente commossa, e mi allontanai per paura che i miei singhiozzi le disturbassero il sonno.
Era il simbolo della mia vita passata; il mio futuro ignoto, temuto ma adorato, era rappresentato da colui per il quale mi dovevo vestire da sposa.
Capitolo ventiseiesimo Sophie venne alle sette a vestirmi, e ci impiegò moltissimo, tanto che il signor Rochester, già pronto e impaziente, mandò a chiedere perché non arrivavo.
La francese mi stava appuntando il velo sui capelli con una spilla.
Le sfuggii di mano piú in fretta che potevo. Ferma!
esclamò nella sua lingua. Si guardi allo specchio.
Non si è data neppure un’occhiata!
Tornai indietro, e vidi una figura velata, che mi assomigliava cosí poco da sembrare quasi l’immagine di un’altra persona.
Jane! chiamò una voce.
Mi affrettai a scendere.
Fui ricevuta in fondo alle scale dal signor Rochester.
Ritardataria! disse.
Io brucio d’impazienza, e tu te la prendi calma!
Mi accompagnò in sala da pranzo e, dopo avermi osservato attentamente, disse che ero bella come un giglio; non solo ero l’orgoglio della sua vita, ma la luce dei suoi occhi.
Mi concesse dieci minuti per far colazione e suonò il campanello.
Un domestico, assunto da poco, si presentò. John ha preparato la carrozza?
Sí, signore.
I bagagli sono da basso?
Li stanno portando.
Va’ in chiesa a vedere se sono arrivati il signor Wood, il pastore e il sagrestano.
Ritorna a riferirmi. La chiesa, come ho già detto, era appena fuori dal cancello. Il cameriere ritornò subito. Il signor Wood è in sagrestia, signore, che si mette la cotta.
E la carrozza?
I cavalli sono attaccati. Non ne abbiamo bisogno per andare in chiesa.
Ma che sia pronta per il nostro ritorno; tutte le valigie e i bauli in ordine e legati, e il cocchiere a cassetta.
Sí, signore.
Jane, sei pronta?
Mi alzai: non c’erano paggetti, damigelle d’onore, o parenti a farci da corteo.
Solo io e il signor Rochester. Quando uscimmo trovammo la signora Fairfax nell’atrio. Sentii l’impulso di parlarle, ma una stretta ferrea mi serrava la mano. Riuscivo a fatica a tenere il passo del signor Rochester.
Bastava guardarlo in viso per capire che per nessuna ragione avrebbe tollerato un ritardo di un solo secondo.
Si era mai visto un altro sposo cosí deciso, cosí disperatamente risoluto, con gli occhi che mandavano fiamme e fuoco sotto le spesse sopracciglia?
Ignoro che tempo facesse quel giorno; mentre scendevamo lungo il viale, non osservai né il cielo né la terra.
I miei occhi seguivano il cuore, e non riuscivano a staccarsi dal signor Rochester.
Desideravo scoprire l’oggetto invisibile che guardava, mentre camminavamo; desideravo comprendere i violenti pensieri contro cui lottava. Alla porta del cimitero della chiesa si fermò, e si accorse che mi mancava il fiato.
Sono crudele nel mio amore?
disse. Fermati un istante.
Appoggiati a me, Jane.
Da quel punto in poi ricordo l’antica casa del Signore di pietra grigia che si innalzava solenne dinanzi a me e un corvo che volava in tondo intorno al campanile mentre il cielo rossastro del mattino faceva da sfondo.
Ricordo vagamente anche le tombe rivestite d’erba; e non ho dimenticato i due sconosciuti che stavano in mezzo alle collinette basse a leggere gli epitaffi incisi sopra le lapidi coperte di muschio.
Mi accorsi che non appena ci videro, fecero il giro dietro la chiesa: fui certa che sarebbero entrati dalla porticina laterale per assistere alla cerimonia.
Il signor Rochester non li aveva visti.
Era troppo occupato a guardare il mio viso che, credo, in quel momento non aveva piú una stilla di sangue.
Sentivo la fronte madida di sudore, le guance e le labbra fredde. Appena ripresi fiato, mi accompagnò a passo piú lento fin sotto il portico. Entrammo nella chiesetta tranquilla e modesta.
Il prete, in cotta bianca, aspettava vicino all’altare con a fianco il sagrestano.
Tutto era tranquillo. Solo due ombre si muovevano in un angolo remoto.
Avevo indovinato: i due sconosciuti erano entrati prima di noi, e ora si trovavano presso la cripta sepolcrale dei Rochester.
Ci voltavano le spalle, e attraverso l’inferriata osservavano l’antica tomba di marmo, dove un angelo inginocchiato stava a guardia delle ceneri di Damer di Rochester, ucciso durante le guerre civili a Marston Moor, e di Elisabeth, sua moglie.
Prendemmo posto davanti alla balaustra.
Udendo un passo cauto dietro di noi, mi voltai. Non poteva che essere uno degli sconosciuti che avanzava lungo la navata.
Ebbe inizio la funzione.
Dopo le spiegazioni sullo scopo del matrimonio, il pastore fece un passo avanti e, curvandosi un poco verso il signor Rochester, continuò: Io chiedo che se l’uno o l’altra di voi conosce qualche impedimento che possa rendere illegale l’unione matrimoniale, lo confessi; perché siate certi che coloro che saranno uniti senza aver rispettata la parola di Dio non sono uniti in matrimonio né davanti a Dio, né davanti agli uomini.
Secondo l’uso, fece una pausa.
Ma forse una volta sola in cento anni avviene che questa domanda abbia risposta.
E il pastore, che non aveva sollevato gli occhi dal suo libro, e aveva solo trattenuto il fiato per un momento, stava per continuare. Già tendeva la mano verso il signor Rochester con le labbra socchiuse, per chiedere: Vuoi tu prendere questa donna come tua legittima sposa?, quando una voce vicina e chiara disse: Il matrimonio non si può fare.
Affermo che esiste un impedimento. Il pastore sollevò gli occhi verso colui che parlava e ammutolí. Il sagrestano fece lo stesso. Il signor Rochester vacillò, come se la terra gli fosse tremata sotto i piedi. Si raddrizzò e senza volgere la testa né gli occhi, disse: Continui. Un profondo silenzio seguí queste parole pronunciate a voce bassa.
Allora il signor Wood disse: Non posso continuare senza essermi prima reso conto se questa affermazione sia vera o falsa.
La cerimonia è interrotta, aggiunse la voce dietro di noi. Sono in grado di portare delle prove. Esiste un impedimento insuperabile a questo matrimonio. Il signor Rochester udí, ma fece come se nulla fosse.
Rimase rigido e inflessibile senza fare altro movimento che quello di impossessarsi della mia mano in una stretta calda ed energica.
La faccia pallida, solida e massiccia pareva scolpita nel marmo. Gli occhi brillavano, intensi e pieni di una forza segreta.
Il signor Wood parve in imbarazzo.
Di che natura è l’impedimento?
chiese.
Può essere superato?
No, fu la risposta.
È insormontabile, come ho detto, e parlo con cognizione di causa.
Colui che parlava venne avanti e si curvò sulla balaustra.
Continuò, pronunciando ogni parola con calma, a voce bassa ma chiara e ferma: Semplicemente, c’è un matrimonio precedente.
Il signor Rochester ha una moglie ancora in vita.
Queste parole fecero vibrare i miei nervi come fossero state un tuono; sentii la loro violenza sottile penetrarmi nel sangue, come mai l’avevano fatto il gelo e il fuoco.
Eppure riuscii a dominarmi. Mi voltai verso il signor Rochester. Lo costrinsi a guardarmi a sua volta. Aveva il volto di pietra incolore. I suoi occhi parevano mandare lampi.
Non negò nulla.
Aveva l’aria di chi vuol sfidare il mondo intero.
Senza parlare, senza sorridere, senza riconoscermi come un essere umano mi circondò soltanto la vita col suo braccio e mi tirò a sé.
Chi è lei? chiese all’intruso.
Mi chiamo Briggs, e sono un avvocato di Londra. E mi attribuisce una moglie?
Le ricordo l’esistenza di una signora Rochester, signore.
Se pure lei non la riconosce, la legge la tutela.
Mi dia dei ragguagli su di lei: nome, famiglia, residenza.
Ma certo.
Il signor Briggs estrasse con calma un foglio di tasca e lesse in tono nasale e burocratico: Dichiaro e posso comprovare che il 20 ottobre dell’anno *** Edward Fairfax Rochester di Thornfield Hall nella contea di *** e di Ferndean Manor, nel ***shire, in Inghilterra, ha sposato mia sorella, Bertha Antoinetta Mason, figlia di Jonas Mason, mercante, e di Antoinetta Mason, sua moglie, una creola, nella chiesa di *** a Spanish Town, in Giamaica.
L’atto di questo matrimonio si può rinvenire nel registro di quella chiesa; una copia è ora in mio possesso. Firmato: Richard Mason.
Questo documento, se è autentico, può provare che sono stato sposato, ma non prova che la donna che qui si dice essere mia moglie sia ancora in vita.
Era viva tre mesi fa, rispose l’avvocato.
Come lo sa?
Ho un testimone, la cui parola lei non può negare.
Lo produca, o vada all’inferno. Lo produrrò all’istante. È proprio qui.
Signor Mason, abbia la bontà di farsi avanti. All’udire quel nome il signor Rochester serrò i denti. Ebbe anche una specie di tremito convulso. Io, che gli ero vicina, percepii la rabbia spasmodica e la disperazione furibonda che lo attraversava. Il secondo sconosciuto, che fino a quel momento si era tenuto in disparte, si avvicinò. Un volto pallido spuntò dietro la spalla dell’avvocato: era quello di Mason.
Il signor Rochester si voltò e lo fissò.
Ho già detto piú volte che aveva gli occhi neri; ora acquistarono una luce fulva, anzi sanguigna.
Il sangue gli affluí alle gote brune e alla fronte pallida.
Si mosse, sollevò il braccio robusto, e avrebbe potuto colpire Mason, abbatterlo sul pavimento della chiesa, e mandarlo al creatore in un sol colpo.
Costui, però, si ritrasse e gridò con voce spenta: Dio mio! Il disprezzo raffreddò il signor Rochester, e la collera morí come isterilita. Chiese soltanto: Che hai da dire?
Dalle labbra di Mason sortí una risposta quasi inintellegibile. Che diavolo hai, che non puoi rispondere in modo comprensibile?
Te lo chiedo di nuovo: che cos’hai da dire?
Signore… signore, interruppe il pastore, non dimentichi che si trova in un luogo sacro –.
Poi, rivolgendosi a Mason, gli domandò con gentilezza: È certo, signore, che la moglie di questo signore sia ancora viva?
Coraggio, lo sollecitò l’avvocato. Parli.
È a Thornfield Hall, disse Mason, con voce piú chiara.
L’ho vista lí l’aprile scorso.
Sono suo fratello. A Thornfield Hall!
esclamò il pastore.
Impossibile!
Abito da lungo tempo da queste parti, e non ho mai sentito parlare di una signora Rochester a Thornfield Hall.
Vidi una smorfia contorcere le labbra del signor Rochester.
Mormorò: No, che diamine. Ebbi cura che nessuno lo sapesse, che non si conoscesse il suo vero nome!
Si fermò, tenne consiglio con se stesso, e, presa una decisione, annunciò: Basta!
La verità deve scoppiare come una bomba! Wood, chiuda il libro e si levi la cotta. John, aggiunse rivolto al sagrestano, vada pure via; per oggi niente nozze!
Poi proseguí, in preda a una violenta agitazione: La bigamia è una parola odiosa.
Ciononostante avevo deciso di diventare bigamo.
Ma il fato mi ha giocato un brutto tiro, o la Provvidenza mi ha ostacolato… forse per l’ultima volta.
Non sono migliore di un demonio in questo istante, e come direbbe il pastore, merito certo la collera divina e il fuoco eterno.
Signori, il mio piano è fallito. Quel che dicono l’avvocato e il suo cliente è la verità! Mi sono già sposato, e la donna che ho sposato è viva. Lei dice, Wood, di non aver mai sentito parlare di una signora Rochester, nella mia casa. Ma certo ha prestato orecchio alle chiacchiere sulla strana pazza che vi si custodisce.
Si è sussurrato che fosse una mia sorella bastarda, o un’amante ripudiata.
Ora vi annuncio che essa è la donna che ho sposato quindici anni fa, di nome Bertha Mason, sorella del coraggioso individuo, pallido e tremante, che vedete qui presente.
Coraggio, Dick! Non aver paura di me! Preferirei colpire una donna!
Bertha Mason è pazza, e appartiene a una famiglia di pazzi, di idioti e maniaci da tre generazioni. Sua madre creola era pazza e alcolizzata, come scoprii dopo aver sposato la figlia. Prima, infatti, mi avevano taciuto i segreti di famiglia: Bertha, da brava figliola obbediente, imitò la madre in tutte e due le cose.
Che attraente compagna, pura, modesta, saggia! Potete immaginare che uomo felice fossi. A che belle scene assistevo!
Che gioie celestiali provavo!
Ma non vi devo altre spiegazioni.
Briggs, Wood, Mason: vi invito tutti in casa a visitare la paziente della signora Poole, che è mia moglie. Vedrete quale essere mi hanno fatto sposare con l’inganno, e giudicherete se non ho il diritto di rompere il contratto e cercare delle simpatie che siano almeno umane! Questa fanciulla, proseguí guardandomi, ignora come lei, Wood, il disgustoso segreto.
Lei credeva che fosse tutto giusto e leale, e non ha sospettato di cadere in un tranello, di unirsi in matrimonio con un mascalzone, già legato a una donna malvagia e pazza.
Venite tutti… seguitemi! Sempre tenendomi stretta, uscí di chiesa. I tre uomini ci seguirono. Davanti alla porta d’ingresso trovammo la carrozza. Riportala nella rimessa, John, disse il signor Rochester freddamente. Per oggi non ce n’è bisogno. Al nostro ingresso la signora Fairfax, Adèle, Sophie, Leah ci vennero incontro per le felicitazioni. Largo! gridò il padrone. Risparmiatemi i vostri rallegramenti! Chi li desidera? Io no! Vengono quindici anni troppo tardi!
Salí le scale, tenendomi sempre per la mano, e con un cenno della mano invitò quei signori a seguirlo.
Salimmo la prima rampa, attraversammo il corridoio, e proseguimmo fino al terzo piano.
Il signor Rochester aprí la porta bassa e nera che dava nella stanza tappezzata di arazzi, con il grande letto e l’armadio istoriato.
Riconosci questo posto, Mason? disse la nostra guida.
È qui che ti ha morso e ti ha vibrato una coltellata. Sollevò gli arazzi e scoprí la seconda porta.
Aprí anche questa.
Era una stanza senza finestre dove bruciava un fuoco, protetto da un parafuoco alto e robusto, con una lampada appesa a una catena del soffitto.
Grace Poole, curva sul fuoco, sembrava intenta a cuocere qualcosa in una padella. Nell’ombra, nell’angolo piú remoto della stanza, una figura si muoveva su e giú.
Non si poteva dire a prima vista se fosse un essere umano o un animale.
Si trascinava sulle quattro estremità, pareva, e ringhiava come una bestia selvatica.
Ma portava indosso dei vestiti, e una massa di capelli neri e ricci, incolti come una criniera, le nascondeva la testa e il viso.
Buongiorno, signora Poole!
disse il signor Rochester.
Come sta?
E come vanno oggi le cose, qui? Passabilmente, signore, grazie rispose Grace, ritirando il pastone che stava cuocendo dalla piastra del camino. È piuttosto inquieta, ma non furiosa.
Un grido selvaggio parve smentire questo giudizio favorevole: la iena vestita si sollevò e si drizzò in piedi.
Ah, signore, ecco che l’ha vista! esclamò Grace.
Farebbe meglio a non trattenersi. Solamente qualche minuto Grace; ce lo conceda. Stia attento, allora, signore.
Per l’amor del cielo, stia attento! La pazza levò un ruggito.
Si scostò dal viso i riccioli arruffati, e fissò fieramente i visitatori.
Riconobbi subito quel viso paonazzo e quelle fattezze gonfie. La signora Poole si avvicinò.
Si tiri da parte, disse il signor Rochester, spingendola da un lato.
Non ha il coltello, immagino, e poi sto in guardia. Non si sa mai cos’ha in mano: è cosí scaltra! Non s’immagina quanto sia furba! Sarà meglio che ce ne andiamo, mormorò Mason.
Va’ al diavolo! gli consigliò il cognato. Attenzione! urlò Grace. I tre uomini arretrarono contemporaneamente.
Il signor Rochester mi spinse dietro le sue spalle.
La pazza gli saltò alla gola, incattivita, e gli piantò i denti nella guancia.
Seguí una lotta.
Era una donna grande e grossa, alta quasi come il marito. Dava prova di una forza virile. Piú di una volta, per quanto egli fosse robusto, rischiò di essere strangolato. Certo, avrebbe potuto ridurla all’impotenza con un colpo ben assestato, ma voleva solo renderla inoffensiva. Finalmente riuscí a bloccarle le braccia.
Grace Poole gli diede una corda e lui gliele legò dietro la schiena; poi, con un altro legaccio la assicurò a una sedia.
Questa operazione fu accompagnata da urla feroci e da convulsioni.
Allora il signor Rochester si rivolse verso gli astanti, e disse con un sorriso fra l’amaro e il desolato: Questa è mia moglie.
Questo è il solo abbraccio coniugale che possa ricevere da lei, queste le tenerezze che confortano le mie ore di riposo!
E questa fanciulla è colei che avrei desiderato di aver per compagna disse, appoggiando la mano sulla mia spalla.
Lei.
che rimane seria e calma sulla bocca dell’inferno, e assiste con sangue freddo alle capriole di un demonio.
Desideravo un cambiamento. Wood e Briggs, guardate che differenza! Paragonate questi occhi limpidi con quelle pupille rossastre, questo volto con quella maschera, queste sue forme con quella massa bestiale!
Poi giudicatemi, voi che rappresentate il Vangelo e la legge; ma ricordate che, come avrete giudicato, cosí sarete giudicati!
Ora uscite.
Devo rinchiudere il mio tesoro!
Uscimmo.
Il signor Rochester rimase ancora un momento nella stanza, per dare qualche ordine a Grace Poole.
L’avvocato, mentre scendeva la scala, si rivolse a me. Lei, signorina, disse, non ha colpa alcuna.
Suo zio se ne rallegrerà nel sentirlo, se sarà ancora al mondo, quando Mason farà ritorno a Madera.
Mio zio!
Che cosa c’entra?
Lo conosce?
Lo conosce Mason.
Il signor Eyre è stato rappresentante a Funchal della sua società per diversi anni.
Quando ricevette la sua lettera con la notizia delle sue prossime nozze col signor Rochester, per caso il signor Mason, che era a Madera per rimettersi in salute prima di far ritorno in Giamaica, si trovava da lui.
Il signor Mason, sorpreso e addolorato come lei può immaginare, gli rivelò la verità.
Mi dispiace informarla che suo zio è malato e, dato il genere di malattia e la gravità in cui versa, probabilmente non guarirà piú.
Non potendo quindi venire di persona in Inghilterra a liberarla dalla trappola in cui era caduta, pregò Mason di fare senza indugio quello che occorreva per impedire il matrimonio illecito.
Lo ha mandato da me perché lo aiutassi. E io non ho perso tempo. Sono contento, e credo lo sarà anche lei, di non essere arrivato troppo tardi. Se non fossi certo che troverebbe già morto suo zio, se andasse a Madera, le consiglierei di partire col signor Mason. Ma, come stanno le cose, credo che sia meglio che rimanga in Inghilterra e attenda qui notizie. Abbiamo altro da fare qui? chiese al signor Mason. No, no, andiamocene, rispose quello, in agitazione. E senza neppure congedarsi dal signor Rochester, uscirono dalla porta d’ingresso. Il pastore rimase a rivolgere alcune frasi di avvertimento e di rimprovero al suo orgoglioso parrocchiano. Compiuto il suo dovere, se ne andò anche lui.
Dalla porta socchiusa della mia camera, in cui mi ero ritirata, lo vidi uscire. La chiusi e la sprangai per non essere importunata da nessuno.
Poi cominciai, non a piangere, né a lamentarmi, perché ero ancora padrona di me stessa, ma a togliermi meccanicamente l’abito da sposa e a sostituirlo col vestito di panno del giorno prima, che avevo creduto di indossare per l’ultima volta.
Mi misi a sedere: mi sentivo debole e stanca.
Con la testa appoggiata alle braccia, cominciai a riflettere.
Fino allora non avevo che udito e veduto, avevo seguito chi mi conduceva o mi trascinava a destra e a manca: avevo assistito all’incalzare degli eventi, al succedersi delle rivelazioni.
Ora, dovevo riflettere. Nel complesso la mattinata era stata silenziosa, a eccezione della breve scena nella stanzetta della pazza. In chiesa tutto si era svolto senza chiasso. Non c’erano stati accessi di passione, litigi, dispute; e niente lacrime, né singhiozzi. Erano state scambiate poche parole, il matrimonio era stato interrotto con calma. Brevi domande fatte dal signor Rochester, risposte, spiegazioni, prove prodotte, la verità riconosciuta senz’altro dal mio padrone. Poi avevamo visto la prova vivente del misfatto. Gli intrusi se ne erano andati e tutto era finito. Mi ritrovavo ora nella mia camera come il solito, senza nessun cambiamento apparente. Eppure dov’era la Jane Eyre del giorno avanti? Qual era la sua vita, il suo avvenire? Jane Eyre, che era stata una donna in trepidante attesa, sul punto di andare sposa, era ritornata una ragazza fredda e solitaria. La sua vita, scialba, il suo futuro, desolato.
Il gelo del Natale era caduto sull’estate; una tormenta di dicembre era scoppiata a giugno. Il ghiaccio copriva le mele mature, il vento spogliava le rose ancora in boccio. Un lenzuolo di brina si stendeva sui campi e sulle messi.
I sentieri, ieri fioriti, erano oggi rivestiti di neve intatta, e i boschi, che ventiquattr’ore prima spandevano le loro fronde profumate come le foreste tropicali, ora restavano desolati e bianchi come pinete sotto un inverno norvegese.
Le mie speranze ormai morte erano state colpite da una sorte crudele come quella che una notte si era abbattuta sui primogeniti d’Egitto. Le mie radiose speranze, solo ieri in boccio, oggi erano rigidi e freddi cadaveri che mai sarebbero potuti risorgere. Il mio amore, il sentimento che il mio padrone aveva suscitato in me, tremava nel mio cuore come un bimbo in una culla gelida. Non potevo piú cercare conforto per la mia angoscia nelle braccia del signor Rochester, non potevo piú trovare calore nel suo petto.
Ah, non potevo piú rivolgermi a lui, perché la fiducia era spenta, la confidenza distrutta! Per me il signor Rochester non era piú quello di prima. Non era quello che avevo immaginato. Non gliene facevo una colpa, non avrei detto che mi aveva tradita, ma non vedevo piú in lui una sincerità perfetta. Dovevo lasciarlo, questo era evidente. Quando e come ancora non sapevo dirlo. Ma lui stesso, non ne dubitavo, mi avrebbe mandata via da Thornfield.
Non poteva nutrire per me un vero affetto, era soltanto un capriccio; e ora che aveva trovato un ostacolo, non avrebbe voluto piú saperne di me.
Temevo perfino di incontrarlo, ora: la mia vista oramai doveva essergli odiosa.
Ah, com’ero stata cieca e debole!
Con gli occhi coperti dalle mani, mi parve che un’oscurità turbolenta mi vorticasse intorno, e che i pensieri mi giungessero a fiotti indistinti e confusi.
Mi sembrava di essere abbandonata, stanca e stremata, sul greto in un grande fiume.
Sentivo arrivare una corrente da una montagna lontana e sapevo che mi avrebbe sommersa, ma non avevo la voglia di alzarmi, né la forza di fuggire.
Ero cosí spossata, da non desiderare altro che di morire.
Il solo pensiero vitale che ancora resisteva in me era quello di Dio, o almeno del suo ricordo.
A lui rivolsi una preghiera, che andò vagando nella mia anima oscura, senza che riuscissi a pronunciarla: Non allontanarti da me.
Perché l’affanno è vicino, e nessuno verrà ad aiutarmi. Il torrente si avvicinava.
Non avevo rivolto la supplica al cielo, non avevo giunto le mani, né piegato le ginocchia, non avevo mosso le labbra… Arrivò e con tutta la sua violenza mi travolse.
Tutta la mia esistenza desolata, il mio amore perduto, la speranza delusa, la fede spenta si rovesciarono su di me come una massa paurosa e immane.
Non posso descrivere l’amarezza di quell’ora: perché in verità, come dice il salmo, le acque minacciavano la mia anima, affondavo in una palude fangosa e non trovavo ove poggiare il piede.
Mi ritrovai in acque piú profonde e i flutti mi sommersero.
Capitolo ventisettesimo A un certo punto del pomeriggio sollevai la testa, girai lo sguardo all’intorno e vidi che il sole illuminava la parete con gli ultimi raggi.
Mi chiesi: Che fare?
Ma l’ordine impartito dal mio spirito Vattene immediatamente da Thornfield era cosí perentorio e terribile, che mi tappai le orecchie per non sentirlo. Opposi dei pretesti: Non essere la moglie di Edward Rochester, è il minore dei miei mali.
Svegliarmi da un meraviglioso sogno e scoprire che è tutto falso, è un dolore che posso sopportare e dominare; ma lasciarlo subito e per sempre, questo proprio non posso farlo.
Ma una voce interiore affermò che ne ero in grado e mi predisse che l’avrei fatto. Lottai con la mia risoluzione. Desiderai essere debole per non affrontare il nuovo dolore che mi aspettava.
E la coscienza divenne la mia tiranna.
Sopraffece la passione, dicendole con sarcasmo che aveva appena toccato il fango col piede, e giurò che col suo braccio d’acciaio mi avrebbe gettata in un abisso di sofferenza.
Portatemi via, allora, gridai. Che qualcun altro mi venga in aiuto! No.
Tu te ne andrai di tua spontanea volontà, senza l’intervento di nessuno; ti strapperai da sola l’occhio destro, da te ti taglierai la mano destra.
Il tuo cuore sarà la vittima, e tu stessa il sacerdote che la sacrificherà!
Mi alzai all’istante, atterrita dalla solitudine che riecheggiava un giudizio cosí implacabile, dal silenzio attraversato da una voce cosí spaventosa.
A stare in piedi mi girava la testa.
Mi sentivo male per il nervoso e la debolezza.
Non toccavo cibo, né bevanda dalla mattina.
E con sconforto mi resi conto che, da quando mi ero rinchiusa lí dentro, nessuno era venuto a chiamarmi o a invitarmi a scendere.
Neppure la piccola Adèle era venuta a picchiare all’uscio, né la signora Fairfax a cercarmi.
Gli amici dimenticano sempre chi è abbandonato dalla fortuna, pensai aprendo la porta.
Inciampai in un ostacolo.
Debole com’ero, non riuscivo a stare in piedi. Caddi riversa, ma non sul pavimento: un braccio teso mi afferrò.
Sollevai gli occhi; era quello del signor Rochester, seduto su una sedia sulla soglia della mia camera.
Sei uscita finalmente, disse. È un secolo che aspetto e che sto in ascolto. Non ho sentito alcun rumore, neppure un singhiozzo.
Ancora cinque minuti di silenzio di morte, e poi avrei forzata la porta come un ladro.
E cosí mi eviti?
Ti chiudi per soffrire da sola! Avrei preferito dei rimproveri violenti. So che hai una natura appassionata. Mi aspettavo un diluvio di lacrime, ma desideravo che piovessero sul mio petto, invece di essere ricevuti dal pavimento o dal fazzoletto!
Ma mi sbaglio. Non hai pianto.
Sei pallida e con gli occhi spenti, ma senza traccia di lacrime!
Il tuo cuore allora ha pianto lacrime di sangue? Ebbene, Jane, non una parola di rimprovero? Nessun commento amaro, nessuna battuta pungente? Nulla che mi ferisca o mi faccia adirare? Siedi inerte dove ti ho messa, e mi guardi con occhio stanco… Jane, non avevo intenzione di ferirti cosí!
Un uomo che abbia soltanto una tenera agnellina, che gli sia cara come una figlia, che mangi del suo pane, beva nella sua tazza e dorma sul suo petto, se la portasse per errore al macello, non proverebbe piú dolore di quanto ne sento io ora!
Mi perdonerai mai?
Lo perdonai all’istante.
C’era tanto rimorso nei suoi occhi, tanta pena nella sua voce, tanto virile fervore nelle sue maniere, e tanto immutato amore sul suo volto, che gli perdonai tutto.
Non a parole, però, ma nel profondo del cuore. Mi giudichi un miserabile, Jane?
mi chiese poco dopo, intristito, attribuendo suppongo il mio ostinato silenzio e la mia docilità piú a debolezza che a volontà.
Sí, signore. Dimmelo schiettamente, allora, non aver riguardi. Non posso. Mi sento male e sono stanca. Voglio un po’ d’acqua.
Un profondo sospiro lo fece rabbrividire. Poi mi prese in braccio e mi portò da basso. In un primo momento non sapevo in che camera mi avesse trasportata. La vista mi si era annebbiata. Ma subito mi sentii riavere al calore del fuoco. Nonostante fossimo in estate, infatti, in camera mia mi ero sentita gelare. Mi porse del vino e qualcosa da mangiare, e subito mi tornarono le forze. Mi trovavo in biblioteca, seduta sulla sua poltrona, e lui mi stava vicino. Sarebbe meglio per me se potessi morire ora, senza soffrire troppo, pensai. Cosí mi risparmierei lo sforzo di spezzarmi il cuore, separandolo da quello del signor Rochester.
Devo lasciarlo, è certo. Ma non voglio, e non posso farlo.
Come stai ora, Jane? Molto meglio, signore; mi riprenderò presto. Bevi dell’altro vino, Jane. Obbedii. Posato il bicchiere sul tavolo, mi guardò attentamente. Improvvisamente lanciò un’esclamazione incomprensibile e appassionata.
Poi andò a passi rapidi fino all’altro capo della stanza e tornò indietro; si curvò verso di me come per darmi un bacio.
Ma mi ricordai che le tenerezze ora non potevano piú esistere.
Voltai il viso e respinsi il suo. Che! Che cosa significa questo? Ah, lo so! Non vuoi baciare il marito di Bertha Mason!
I miei abbracci, secondo te, hanno già una pretendente! In ogni caso io non ne ho diritto, signore.
Perché, Jane? Ti risparmierò la seccatura di parlare.
Risponderò io per te: perché ho già una moglie, è cosí?
Sí.
Se è cosí che la pensi, hai una strana opinione di me.
Mi devi considerare un uomo intrigante e corrotto, un vile briccone che ha finto un amore disinteressato per trascinarti deliberatamente in un tranello e disonorarti.
Pensi a questo?
Vedo che non parli.
Perché sei debole, certo, ma anche perché non ti decidi ad accusarmi.
E poi ti spunteranno le lacrime, se parli; e tu non hai voglia di rimproverarmi, di incolparmi, o farmi una scena. Tu pensi ad agire, perché di sicuro ritieni che parlare non serva a nulla.
Ti conosco, sto sulle difensive. Non voglio far nulla contro di lei, dissi. Il tremore nella voce mi costrinse a non terminare la frase.
Non nel senso che tu dai alla parola, ma nel senso che le do io, hai il proposito di distruggermi. Hai detto che sono un uomo sposato e come tale mi eviterai e mi terrai da parte.
Poco fa hai rifiutato di baciarmi. Intendi diventare un’estranea per me.
Vivere sotto questo tetto solo come istitutrice di Adèle; e, se ti dirò una parola amichevole, se sentirai per me un moto di tenerezza, ti dirai: Quest’uomo ha quasi fatto di me la sua amante; sarò di ghiaccio e di pietra per lui, e cercherai di diventarlo.
Con voce piú chiara e ferma risposi: Intorno a me tutto è cambiato, signore; e anch’io devo cambiare… Su questo non c’è dubbio. E c’è un solo modo per evitare le incertezze nei sentimenti e la lotta coi ricordi. Adèle dev’essere affidata a una nuova istitutrice. Oh, Adèle andrà a scuola. È già deciso.
E non intendo tormentarti con gli odiosi ricordi di Thornfield Hall, questo luogo maledetto, questa tenda di Acar, questa dimora orgogliosa abitata da uno spettro, questo inferno di pietra che racchiude un vero demonio peggiore di tutta una legione di suoi simili.
Jane, neppur io vorrei che tu rimanessi qui. Non avrei mai dovuto portarti a Thornfield Hall, sapendo che cosa essa racchiudeva!
Prima ancora di conoscerti, avevo raccomandato a tutti di tenerti nascosta la maledizione di questo luogo. Temevo che Adèle non avrebbe mai potuto avere un’istitutrice, se questa avesse saputo che la casa era abitata da una pazza. E non era mia intenzione di spostarla in altro luogo. È vero che possiedo una vecchia casa, Ferndean Manor, ancor piú recondita e solitaria di questa, dove avrei potuto alloggiarla con una certa sicurezza.
Ma è situata in un luogo insalubre, in mezzo a un bosco, e la mia coscienza rifuggiva da un accomodamento del genere.
Forse i muri umidi di quella dimora mi avrebbero presto liberato di un peso, ma a ciascuno il suo destino; il mio non è quello di assassinare, sia pure indirettamente, neppure ciò che maggiormente odio.
Dissimularti la vicinanza della pazza, tuttavia, era come coprire un bambino con un mantello, e poi distenderlo sotto un upas, l’albero velenoso.
La presenza del demonio è sempre stata un tossico potente. Ma ora chiuderò Thornfield Hall. Farò inchiodare delle assi sulla porta d’ingresso e alle finestre del piano terreno.
Darò a Grace Poole duecento sterline l’anno per vivere con mia moglie, come tu chiami quella furia spaventosa. Grace lo farà, per denaro.
Si terrà vicino suo figlio, il custode della casa di cura di Grimsby, per tenerle compagnia e aiutarla nelle crisi piú furibonde, quando mia moglie, istigata dal suo demone familiare, dà fuoco alle persone a letto di notte, le pugnala, strappa loro a morsi le carni e cosí di seguito.
Signore, lo interruppi, non prova pietà per quella disgraziata. Ne parla con odio, con tono vendicativo! È crudele! Che colpa ne ha, se è pazza? Jane, mio tesoro , non sai che cosa ti dici. Di nuovo mi interpreti male. Non la odio perché è pazza. Se tu fossi pazza, credi che ti odierei? Credo di sí, signore.
Allora ti sbagli, non sai nulla di me, e non comprendi di quale amore sono capace.
Ogni atomo della tua carne mi è caro come se fosse mio. Nella sofferenza e nella malattia mi sarebbe ancora caro. Il tuo spirito è il mio tesoro e, se pure fosse colpito, continuerebbe a esserlo ugualmente. Se tu delirassi ti terrei stretta tra le braccia, non rinchiusa in una camicia di forza.
La tua stretta, anche furibonda, mi sarebbe cara.
Se ti avventassi su di me come quella donna questa mattina, ti accoglierei in un abbraccio che forse t’impedirebbe i movimenti, ma sarebbe ancora innamorato.
Non mi strapperei da te con disgusto, e nei momenti di calma solo io ti accudirei e ti nutrirei.
Senza aspettarmi un sorriso in cambio, ti vigilerei con costante tenerezza, e non mi stancherei mai di guardarti, anche se tu non mi concedessi mai un segno di riconoscimento.
Ma lasciamo perdere questo argomento. Stavo parlando di portarti via da Thornfield.
È tutto pronto per la partenza; domani partirai.
Ti chiedo di passare ancora una notte sotto questo tetto, e poi, Jane, addio alle sue miserie e ai suoi terrori, per sempre!
Ho un posto dove rifugiarmi, al sicuro da ogni odioso ricordo, da ogni intrusione indiscreta.
E prenderà Adèle con lei, signore? lo interruppi. Le terrà compagnia. Che cosa vuoi dire, Jane? Ti ho detto che manderò Adèle a scuola.
Non ho bisogno della compagnia di una bambina, e per di piú neppure figlia mia, ma progenie illegittima di una ballerina francese… Perché insisti a parlarmi di lei?
Perché vuoi darmi Adèle per compagna?
Parlava di ritiro; e ritiro e solitudine sono noiosi, troppo per uno come lei.
Solitudine, solitudine!
ripeté irritato.
È necessario che mi spieghi. Non so che cosa significhi quella tua espressione da sfinge. Dividerò con te la mia solitudine. Comprendi? Scossi la testa.
Dinanzi al suo infervoramento, occorreva un certo grado di coraggio anche per tentare quel silenzioso cenno di diniego. Camminava a passi rapidi per la stanza.
Si fermò come se di colpo fosse inchiodato al suolo.
Mi guardò con durezza.
Distolsi lo sguardo, e lo fissai sul fuoco, per cercare di assumere un atteggiamento calmo.
Ora l’impedimento è nel carattere di Jane, disse alla fine, con piú calma di quello che mi sarei aspettata.
Il rocchetto di seta si è srotolato fin qui senza intoppi, ma ero certo che saremmo arrivati a un nodo: ed eccolo.
E ora saran tormenti, disperazioni e dolori infiniti.
Dio!
Vorrei un minimo della forza di Sansone per rompere l’impedimento in un sol colpo!
Ricominciò il suo andirivieni ma si fermò di nuovo, stavolta di fronte a me.
Jane, sarai ragionevole?
disse curvandosi per avvicinarmi le labbra all’orecchio. Se rifiuterai, ricorrerò alla violenza.
La sua voce era cattiva; il suo sguardo quello di un uomo sul punto di abbandonarsi a degli atti inconsulti.
Ancora un minuto, ancora una crisi di frenesia, e non sarei piú riuscita a controllarlo.
Non avevo che un istante per sottometterlo e dominarlo. Un gesto di rifiuto, un accenno di fuga, di paura, avrebbero segnato il mio destino e il suo. Ma non avevo timore, neppure un filo.
Sentivo in me una forza interiore: la forza della mia influenza su di lui.
Il momento, pur pericoloso, aveva il suo fascino; quello che sente un indiano, forse, quando con la sua canoa supera una rapida.
Gli afferrai il pugno chiuso, gli aprii le dita contratte, e gli dissi con dolcezza: Sieda.
Le parlerò finché vorrà ascoltarmi, e starò ad ascoltare tutte le cose che ha da dirmi, siano ragionevoli o folli.
Sedette, ma non lo lasciai parlare subito. Da qualche tempo stavo lottando per trattenere le lacrime, perché sapevo che non amava vedermi piangere. Ora mi pareva giunto il momento di sfogarmi. Se il loro fluire lo irritava, tanto meglio.
E cosí mi misi a piangere senza freno.
Di lí a poco lo udii supplicarmi di rimanere calma.
Dissi che non ci riuscivo, finché lo vedevo in preda alla collera. Non sono adirato, Jane; soltanto ti amo troppo.
E il tuo visetto pallido si è irrigidito in un aspetto tanto freddo e risoluto che non posso sopportarlo.
Taci ora, e asciugati gli occhi!
La sua voce raddolcita mi annunciò la sua sottomissione; cosí, a mia volta, riacquistai la calma.
Allora tentò di posarmi la testa sulla spalla, ma non glielo permisi.
Poi provò ad attirarmi a sé: non gli riuscí.
Jane, Jane! disse con amarezza da farmi fremere in ogni nervo.
Non mi ami, allora!
Tenevi solo alla mia posizione e al ceto che avrebbe avuto mia moglie?
Ora che giudichi che non posso aspirare a diventare tuo marito, rifuggi da me come se fossi un rospo o una scimmia?
Queste parole mi ferirono. Eppure che cosa potevo fare o dire?
Avrei preferito tacere, ma mi sentivo tanto amareggiata dal rimorso di farlo soffrire, che non resistei alla tentazione di mettere un balsamo sulle sue ferite.
L’amo piú che mai, dissi, ma devo nascondere e frenare questo sentimento; anzi è l’ultima volta che l’esprimerò.
L’ultima volta, Jane!
Come!
Pensi di poter vivere con me, vedermi ogni giorno e pur amandomi rimanere fredda e distante?
No, signore; son certa che non potrei farlo, e quindi non vedo che una soluzione.
Ma se la dirò, lei si adirerà. Oh, parla!
Se mi infurio, tu hai l’arte di piangere!
Signor Rochester, devo lasciarla.
Per quanto tempo, Jane?
Per qualche minuto, il tempo di ravviarti i capelli scompigliati, di lavarti il viso febbricitante?
Devo lasciare Adèle e Thornfield. Devo separarmi da lei per tutta la vita. Devo cominciare un vita nuova fra volti nuovi, in luoghi sconosciuti. Naturalmente, te l’ho già detto. Non discuto la pazzia di separarti da me. Per quel che riguarda una nuova esistenza, è giusto. Sarai mia moglie. Io non sono sposato.
Tu sarai la signora Rochester, di nome e di fatto, e lo rimarrai finché vivo. Andrai in una casa che posseggo nel sud della Francia: una villa dalle mura bianche sulla spiaggia del Mediterraneo.
Là vivrai una vita di tranquillità e di innocenza.
Non temere che ti trascini nell’errore di fare di te la mia amante.
Perché scuoti la testa? Jane, sii ragionevole, o mi farai impazzire per davvero! Gli tremavano le mani e la voce. Aveva le nari dilatate e gli occhi lanciavano fuoco e fiamme. Osai lo stesso rispondere: Signore, sua moglie è viva. L’ha ammesso lei stesso questa mattina. Se vivrò con lei come desidera, non sarò che la sua amante. Dire altrimenti è cercare dei cavilli: è dire il falso. Jane, ricordati che non sono un tipo tenero. Non ho pazienza, non sono freddo e indifferente.
Per pietà di me e di te, metti il dito sul mio polso.
Senti come batte? Sta’ in guardia! Scoprí il polso e me lo tese. Il sangue gli aveva abbandonato guance e labbra, che erano diventate livide. Mi sentivo angustiata in tutti i sensi. Era crudele opporgli una resistenza cosí profonda. Ma di cedergli neppur parlare.
Feci quel che fanno gli esseri umani quando sono ridotti all’estremo: mi rivolsi a qualcuno piú in alto dell’uomo.
Dalle labbra mi uscirono involontariamente le parole Dio, aiutami!.
Sono uno sciocco!
esclamò tutt’a un tratto il signor Rochester.
Le ripeto continuamente che non sono sposato, ma non le spiego perché.
Dimentico che lei non sa nulla del carattere di quella donna, delle circostanze in cui è avvenuta la mia infernale unione con lei.
Oh, son certo che Jane sarà della mia opinione quando saprà tutto!
Metti la mano nella mia, Janet, che ti senta vicina, e ti racconterò in poche parole come stanno le cose.
Vuoi ascoltarmi?
Sí, signore, per ore, se vuole.
Non ti chiedo tanto. Bastano pochi minuti.
Jane, avrai sentito dire che non ero il maggiore della famiglia, e che avevo un fratello piú vecchio di me.
Me lo disse la signora Fairfax, se ricordo bene.
Avrai saputo anche che mio padre era un uomo taccagno e avido.
Ho sentito qualcosa al proposito. Ebbene, cosí stando le cose, decise di tenere unita la proprietà.
Non sopportava l’idea di dividere i suoi beni e di lasciarmi la parte d’eredità che mi spettava.
Doveva andare tutto a mio fratello Rowland. Non potendo tollerare altresí l’idea di avere un figlio povero, però, doveva procurarmi una moglie ricca.
Si mise a cercarmi una sposa.
Conosceva da molto tempo il signor Mason, piantatore e mercante nelle Indie Occidentali. Era certo che la sua ricchezza fosse immensa e sicura. Fece delle indagini e scoprí che Mason aveva un figlio e una figlia. Venne a sapere che avrebbe dato a quest’ultima una dote di trentamila sterline.
Era sufficiente.
Appena uscii dal college, mi mandò in Giamaica a sposare la donna che già mi era stata destinata.
Mio padre non mi fece parola del suo denaro, mi disse invece che la sua bellezza era il vanto di Spanish Town.
E non era una bugia. Era proprio una bella donna, sul tipo di Blanche Ingram: alta, mora e maestosa.
La famiglia ci teneva a imparentarsi con me perché ero nobile, e anche la ragazza era d’accordo.
La vedevo durante le feste, vestita con abiti splendidi. Di rado la incontravo da sola, e pochissime volte le parlai a tu per tu. Mi adulava, mi compiaceva, e si prodigava in civetterie.
Tutti gli uomini del suo ambiente la ammiravano e mi invidiavano.
Rimasi abbagliato e lusingato.
Mi lasciai travolgere dai sensi, e siccome ero ignorante, giovane e privo d’esperienza, credetti di amarla.
Non c’è sciocchezza piú grande delle rivalità in società, della sventatezza e delle cecità della gioventú.
I suoi parenti mi incoraggiavano, i rivali in amore mi provocavano, lei mi adescava, e il matrimonio fu concluso prima che sapessi cosa stavo facendo.
Oh, come mi disprezzo quando penso alla sciocchezza che commisi allora! Non l’amavo, non la stimavo, non la conoscevo neppure.
Non ero certo neppure che ci fosse una sola virtú nel suo carattere; non avevo osservato in lei modestia, né bontà, né candore, né finezza d’animo o di modi.
E la sposai, bestia che ero! Avrei meno peccato se l’avessi… Ma devo tenere a mente con chi parlo.
Non avevo mai visto la madre di mia moglie. Credevo che fosse morta.
Finita la luna di miele, appresi invece che era pazza e ricoverata in un manicomio.
C’era anche un fratello minore, scemo e muto.
Il fratello maggiore, che tu hai conosciuto , probabilmente farà un giorno la stessa fine. Mio padre e mio fratello Rowland sapevano tutto, ma pensavano solamente alle trentamila sterline, e si fecero complici del complotto tramato alle mie spalle. Furono brutte scoperte.
Ma a parte la dissimulazione, non ne avrei fatto motivo di rimprovero per mia moglie, neppure quando scoprii che la sua natura era assolutamente diversa dalla mia, che i suoi gusti mi erano odiosi, la sua mentalità era volgare, bassa e ristretta e incapace di elevarsi e raffinarsi.
E neppure quando scoprii che non riuscivo a trascorrere una sera e neppure un’ora piacevole in sua compagnia, che era impossibile avere una conversazione con lei perché di qualsiasi argomento parlassi, le sue risposte erano grossolane e banali, velenose e sciocche; neppure quando capii di non poter godere del beneficio di una casa, perché nessun servo era in grado di sopportare le continue esplosioni del suo temperamento violento e irragionevole, o le vessazioni dei suoi ordini assurdi e contraddittori.
Anche allora sopportai; evitai i rimbrotti, tagliai corto con le rimostranze. Cercai di nascondere il pentimento e il disgusto, di reprimere la profonda avversione che sentivo. Jane, non voglio turbarti con particolari odiosi, ma in poche parole te ne darò l’idea.
Ho vissuto con la donna che è rinchiusa lassú per quattro anni, ma assai prima che scadesse quel termine ero stato messo severamente alla prova.
Il suo carattere maturò e si sviluppò con una rapidità spaventosa. I suoi vizi peggioravano. Erano talmente prepotenti, che solo con la crudeltà si sarebbero potuti domare. Ma non volevo diventare crudele. Aveva uno spirito da pigmeo, e degli istinti da gigante.
E quegli istinti maligni gravavano su di me come maledizioni.
Bertha Mason, degna figlia di una madre infame, mi trascinò nella vergogna e nella degradazione, che attendono un uomo legato a una donna a un tempo intemperante e impudica.
Nel frattempo mio fratello era morto, e dopo quattro anni morí anche mio padre. Ormai ero diventato ricco di denaro… ma quant’ero povero in tutto il resto! La persona piú grossolana, impura e depravata che abbia mai conosciuto mi era compagna, e dalla legge e dalla società considerata una parte di me!
Non potei liberarmi di lei ricorrendo a procedimenti legali, perché i medici scoprirono che mia moglie era pazza, perché le sue crisi non avevano fatto che accelerare il sopraggiungere della follia completa.
Jane, il mio racconto non ti diverte; hai l’aria stanca, devo rimandarlo a un altro giorno?
No, signore, finisca. Ho pietà di lei. Sí, la compiango. Per alcune persone la pietà, Jane, è un tributo fastidioso e offensivo, che è giusto si rinfacci a chi la offre. Quella, però, è la pietà dei cuori insensibili ed egoisti, mista al disprezzo per chi l’ha suscitata.
Invece la tua non è cosí, Jane: non è quel tipo di pietà che t’illumina il volto in questo momento, che quasi trabocca dai tuoi occhi, che ti gonfia il cuore e fa tremare la tua mano nella mia.
La tua pietà, mi diletta, genera amore e soffre le pene della divina passione.
Io l’accetto; dalle libero sfogo, le mie braccia sono pronte a riceverla. Ora, signore, continui. Che cosa fece quando scoprí che era pazza? Giunsi all’orlo della disperazione. Solo un briciolo d’amor proprio rimasto mi salvò dall’abisso. Agli occhi del mondo mi ero sicuramente disonorato. Decisi almeno di restare incontaminato di fronte a me stesso. Mi rifiutai di macchiarmi delle sue colpe, ruppi i legami che mi univano al suo spirito perverso. Il mondo continuava a unire il mio nome e la mia persona a lei. La vedevo e la sentivo ogni giorno, ancora.
Nell’aria che respiravo si mescolava il suo respiro; e poi ricordavo di essere stato suo marito un tempo, ricordo che mi era e mi è tuttora detestabile.
Sapevo inoltre che non potevo avere un’altra moglie, finché lei fosse rimasta in vita; benché di cinque anni piú vecchia di me , sarebbe vissuta probabilmente piú a lungo di me, perché era robusta di costituzione quanto debole di mente.
Cosí a ventisei anni mi ritrovai privo di ogni speranza. Una notte fui svegliato dalle sue urla . Era una torrida notte tropicale, una di quelle notti che in quei climi precedono gli uragani. Incapace di dormire, mi alzai e aprii la finestra. L’aria era satura di zolfo, e non si riusciva a trovare ristoro da nessuna parte.
Le zanzare ronzavano fastidiose per la stanza, il mare rumoreggiava cupo come un terremoto, nuvole nere si andavano ammassando, mentre la luna immensa e rossa gettava il suo ultimo sguardo sanguigno su un mondo che fremeva all’avvicinarsi della tempesta. Risentivo fisicamente di quell’atmosfera, e avevo le orecchie assordate dalle maledizioni che lanciava la folle. A un tratto essa pronunciò il mio nome con odio diabolico, insieme a espressioni irripetibili… Nemmeno le prostitute piú volgari avevano un vocabolario piú osceno del suo. Sentivo ogni parola perché, nonostante mi trovassi due stanze piú in là, le pareti sottili delle case delle Indie Occidentali lasciavano passare i suoi urli bestiali.
Questa vita, mi dissi, è un inferno. Ho il diritto di salvarmi da questo precipizio. Cesserò di soffrire quando abbandonerò la carne mortale. Non temo il fuoco eterno, perché il futuro non può essere peggiore del presente. Metterò fine alla mia vita e ritornerò a Dio. Cosí dicendo aprii un cassettone che conteneva delle pistole cariche, col desiderio di uccidermi. Ma fu il pensiero di un istante; non ero uno squilibrato, e la crisi di disperazione, che mi aveva suscitato il proposito di porre fine ai miei giorni, non durò che un secondo. Un vento fresco proveniente dall’Europa soffiò sull’oceano, ed entrò dalla finestra spalancata. Scoppiò un temporale carico di pioggia, tuoni e lampi, e l’aria si purificò.
Mi sentii rinfrancato e presi una decisione.
Mentre camminavo sotto gli aranci gocciolanti del giardino, in mezzo ai melograni e agli ananassi madidi, nell’atmosfera fulgida del tramonto tropicale che mi circondava, seguii la voce della saggezza che in quell’ora mi confortò e mi mostrò la giusta via da seguire.
II dolce vento dell’Europa stormiva tra le fronde rinfrescate, e l’oceano faceva sentire il suo potente fragore liberatorio. Il mio cuore, inaridito da lungo tempo, si gonfiò a quella voce, riprese vita, e tutto il mio essere aspirò alla rinascita.
La mia anima voleva ristorarsi a una sorgente di acqua pura. Sentii la possibilità di sperare e di rivivere. Da un’arcata fiorita del mio giardino guardai il mare, piú azzurro del cielo, che mi separava dal vecchio mondo. Va’, disse la speranza, torna a vivere in Europa. Là tutti ignorano la macchia che infanga il tuo nome, l’odioso fardello che ti grava sulle spalle. Porta la pazza con te in Inghilterra. Confinala a Thornfield con le dovute precauzioni.
Poi va’ nel paese che ti aggrada e formati un nuovo legame.
Quella donna che tanto ti ha fatto soffrire, che ha minacciato il tuo nome, ha oltraggiato il tuo onore, ha rovinato la tua giovinezza, non è tua moglie, e tu non sei suo marito.
Procura che abbia le cure che le occorrono, e avrai compiuto il tuo dovere dinanzi a Dio e dinanzi agli uomini.
Fa’ che nessuno conosca la sua identità e sappia che è la tua sposa. Non sei obbligato a rivelare queste cose ad anima viva. Sistemala al sicuro, tieni segreta la sua degradazione, e abbandonala. Seguii alla lettera l’ispirazione di quel momento. Mio padre e mio fratello non avevano comunicato il mio matrimonio alle loro conoscenze.
Nella prima lettera che avevo scritto loro per informarli delle nozze, avendo già cominciato la disgustosa esperienza e parandomisi davanti la prospettiva di un futuro tremendo, visti i precedenti nella famiglia di lei, li avevo pregati di tenerlo segreto.
Ben presto la condotta di mia moglie fece vergognare mio padre di averla per nuora, e invece di rendere pubblico il mio matrimonio, s’ingegnò quanto me di tenerlo segreto.
La portai in Inghilterra, quindi. Che viaggio tremendo feci in bastimento con quella furia! Fui contento di giungere a Thornfield e di vederla collocata in quella stanza del terzo piano. Da dieci anni è diventata la tana di quella bestia selvaggia, la cella di un demonio. Incontrai delle difficoltà a trovare una custode. Era necessaria una persona sulla cui fedeltà potessi contare.
Nelle sue sfuriate la pazza avrebbe potuto tradire il mio segreto; mentre negli intervalli di lucidità, che a volte duravano settimane, non cessava di insultarmi.
Finalmente presi a servizio Grace Poole della casa di cura di Grimsby.
Solo lei e il dottor Carter, quello che ha curato le ferite di Mason quella notte, sono stati ammessi alla mia confidenza.
La signora Fairfax ha forse qualche sospetto, ma non può sapere nulla di preciso.
Nel complesso Grace si è dimostrata una buona guardiana; ma ha un suo vizio al quale non c’è rimedio, dovuto forse alle fatiche della sua professione, per cui qualche volta la sua vigilanza è stata elusa.
La folle è scaltra e maligna.
È sempre stata pronta ad approfittare delle momentanee distrazioni della sua vigilatrice.
Una volta si è impossessata del coltello con il quale ha pugnalato suo fratello, e due volte ha preso le chiavi della sua cella da cui è uscita nottetempo.
Nella prima di queste occasioni ha tentato di bruciarmi vivo a letto, nella seconda è venuta a farti quella visita terribile. Ringrazio la Provvidenza che ti ha protetto, che tutta la sua furia si è sfogata sull’abito nuziale, che forse le ricordava vagamente il giorno delle sue nozze. Non voglio neppure pensare a quel che sarebbe potuto accadere.
Mi si gela il sangue al pensiero che quell’essere, che mi è saltato alla gola stamattina, abbia chinato il suo viso orrendo sul nido della mia colomba!
E che cosa fece quando l’ebbe sistemata qui?
gli chiesi, quando si interruppe.
Dove andò lei? Che cosa feci, Jane?
Mi trasformai in un fuoco fatuo.
Iniziai a vagare come l’ebreo errante, e girai tutti i paesi del continente.
Il mio desiderio costante era quello di trovare una donna buona e intelligente che potessi amare, che fosse il contrario di quella furia lasciata a Thornfield.
Ma lei non poteva sposarsi, signore. Ero convinto di poterlo fare.
La mia primitiva intenzione non era di ingannare, come ho ingannato te, ma di raccontare sinceramente la mia storia e di fare la mia domanda apertamente.
E mi pareva talmente ragionevole di essere libero di amare e di essere amato, che non ho mai dubitato di riuscire a trovare una donna capace di comprendere il mio caso e di accettarmi nonostante la maledizione che pesa su di me.
Ebbene, signore?
Il tuo modo di fare delle domande, Jane, mi fa ridere.
Apri gli occhi come un uccello inquieto, e di tanto in tanto ti agiti impaziente come se il racconto fosse troppo lento, e tu volessi leggermelo direttamente dal cuore.
Ma, prima di continuare, dimmi che cosa significa quel Ebbene, signore?
È una frase che ripeti spesso, e che molte volte mi ha trascinato in chiacchiere interminabili. Non so bene perché. Voglio dire: e dopo? Che cosa fece?
Che cosa le accadde?
Lo so!
E ora cosa desideri sapere?
Se trovò qualcuna che le piacque; se la chiese in matrimonio, e che cosa le rispose.
L’ho trovata, sí, una che mi è piaciuta e le ho chiesto di sposarmi, ma la sua risposta deve essere ancora scritta sul libro del destino.
Per dieci lunghi anni viaggiai ovunque, da una capitale all’altra, ora a San Pietroburgo, piú spesso a Parigi, di tanto in tanto a Roma, Napoli e Firenze.
Provvisto di molto denaro, e di un nobile casato, potevo scegliere le amicizie che volevo, e tutte le porte mi si aprivano.
Cercai la mia donna ideale fra le dame inglesi, le contesse francesi, le nobildonne italiane e le aristocratiche tedesche.
Non la trovai.
A volte mi parve, per un istante fugace, di sorprendere uno sguardo, un tono di voce, una figura che mi annunciasse che il mio sogno era diventato realtà.
Ma venivo subito disilluso. Non devi credere che desiderassi la perfezione sia spirituale che fisica. Aspiravo soltanto a una donna con cui andare d’accordo, l’opposto della creola: cercai invano.
Non trovai nessuna alla quale, se fossi stato libero conscio com’ero dei rischi e degli orrori delle unioni malriuscite avrei chiesto di sposarmi. La delusione mi gettò nell’indifferenza.
Condussi una vita sregolata, senza cadere però nella depravazione, che detestavo e detesto tuttora: era la prerogativa della mia Messalina caraibica, e il radicato orrore che provavo per lei mi frenava anche nella ricerca dei piaceri.
Ogni godimento eccessivo sembrava avvicinarmi a lei e ai suoi vizi, e l’evitavo. Eppure non potevo vivere solo.
Cosí cercai la compagnia delle amanti.
La prima fu Céline Varens, un altro di quei passi che un uomo non ricorda con piacere.
Tu già sai chi fosse e come sia terminato questo amore.
Due donne le successero, un’italiana di nome Giacinta, e una tedesca di nome Clara, entrambe molto belle.
Ma in capo a poche settimane la loro bellezza non mi interessò piú.
Giacinta era immorale e violenta. Mi stancai di lei dopo tre mesi. Clara era onesta e placida, ma senza spirito e apatica.
Non era minimamente adatta ai miei gusti.
Fui contento di darle una somma sufficiente per impiantare un commercio, e mi separai da lei con decoro.
Ma, Jane, ti leggo in viso che in questo momento non ti fai una buona opinione di me.
Mi credi un libertino insensibile e senza principî, non è vero? In effetti, signore, la stimo meno di altre volte. Non le sembrava una pessima vita passare da un’amante all’altra? E lei ne parla come di una cosa naturale! Lo pensavo anch’io, e non mi piaceva. Era modo di vivere abietto.
Non vorrei mai piú ritornare indietro.
Farsi un’amante è quasi peggio che comperare una schiava; sono l’una e l’altra creature inferiori, spesso per la loro natura, e sempre per condizione.
Ed è degradante quella familiarità con delle persone inferiori.
Ora detesto i ricordi del tempo di Céline, Giacinta e Clara.
Capii che era sincero.
E da quegli insegnamenti ricavai una morale: se avessi perso il rispetto di me stessa, dimenticato tutti gli insegnamenti che mi erano stati instillati, e con un pretesto magari giustificato o cedendo alla tentazione, avessi preso il posto di quelle povere ragazze, lui prima o poi mi avrebbe considerata con lo stesso sentimento con cui ora profanava il loro ricordo.
Non espressi questo mio pensiero. Mi bastò tenerlo per me.
Me lo impressi nel cuore, perché mi servisse di aiuto nel momento della prova.
Ora, Jane, perché non mi dici: Ebbene, signore?
Non ho finito.
Hai il viso serio, vedo che mi disapprovi ancora.
Ma fammi arrivare al fatto.
Il gennaio scorso, libero di tutte le mie amanti, con disposizione di spirito amareggiata dai frutti di quella vita inutile, vagabonda e solitaria, deluso, malcontento e furioso contro il genere umano, e specialmente contro le donne , tornai in Inghilterra per questioni d’affari.
In un gelido pomeriggio di gennaio, percorsi a cavallo la strada per Thornfield, il luogo che tanto detestavo!
Non vi attendevo né pace, né gioia.
Seduta su una pietra di Hay Lane vidi una personcina, compostamente seduta; le passai accanto senza degnarla di maggior attenzione che il salice svettato che si ergeva lí di fronte.
Non ebbi nessun presentimento di quello che sarebbe diventata per me. Nessun avvertimento intimo che l’arbitra della mia vita, il mio genio, buono o cattivo che fosse, mi aspettava là, sotto umili spoglie. Non lo riconobbi neppure quando, dopo la caduta di Mesrour, si alzò e venne a offrirmi aiuto.
Una delicata fanciulla!
Sembrava che fosse venuto a saltellarmi vicino un fanello per offrirsi di portarmi sulle sue deboli ali.
Fui brusco, ma non serví a cacciarla. Lei continuò a insistere con una strana perseveranza, guardandomi e parlandomi quasi con autorità. Era destino che dovessi essere aiutato da quella mano! E quando mi appoggiai alla sua fragile spalla un fluido nuovo invase tutto il mio essere. Avevo appreso che avrei rivisto quell’elfo, perché apparteneva alla mia casa. Non senza un singolare rimpianto l’avrei visto sfuggire dalle mie mani, o svanire dietro la siepe scura. Ti sentii rientrare a casa quella sera, Jane. Tu non sospettavi che pensassi a te, o che ti sorvegliassi. Il giorno dopo ti osservai non visto per una mezz’ora mentre giocavi con Adèle nella galleria. Ricordo che quel giorno nevicava, perciò non potevate andar fuori. Ero in camera mia, con la porta socchiusa.
Vi vedevo e vi sentivo parlare.
Per un poco ti occupasti di Adèle, anche se si sarebbe detto che pensavi ad altro; ma tu eri paziente con lei, mia piccola Jane.
La facesti giocare a lungo.
Quando finalmente se ne andò, ti abbandonasti assorta alle fantasticherie, camminando a passi lenti per il corridoio.
Di tanto in tanto ti fermavi davanti a una finestra a guardare cadere la neve a larghe falde, ascoltavi il sospiro del vento, e continuavi a passeggiare e a sognare. Si sarebbe detto che le tue visioni non fossero tristi, perché i tuoi occhi a momenti si illuminavano di piacere, il tuo viso si animava, e che non ci fosse in te né ira, né amarezza.
Il tuo sguardo rivelava piuttosto le dolci meditazioni della giovinezza quando l’animo apre le ali alla speranza.
La voce della signora Fairfax che parlava a una domestica nell’atrio ti ridestò, e con che strano sorriso ti staccasti dai tuoi sogni, Jane!
Aveva un significato il tuo sorriso; era pieno di perspicacia, e sembrava dire: È bello sognare, ma non devo dimenticare che i miei sogni non hanno nessuna attinenza con la realtà.
Io costruisco nel mio cervello castelli incantati e paradisi terrestri, ma sono perfettamente consapevole che ho un cammino accidentato da percorrere, e che intorno a me si addensa la tempesta!
Corresti dalla signora Fairfax a chiederle un’occupazione: di fare i conti della settimana o qualcosa del genere.
Mi spiacque di vederti scomparire. Aspettai con impazienza la sera per poterti chiamare. Intuivo che avessi un carattere inconsueto, completamente nuovo per me. Desideravo penetrarlo e conoscerlo meglio. Entrasti nella stanza con un’aria timida e indipendente al tempo stesso. Eri vestita in modo tutto tuo, come lo sei ora. Ti feci parlare, e subito scoprii in te degli strani contrasti.
Il tuo abbigliamento e le tue maniere obbedivano a una disciplina.
Avevi dei modi riservati, e insieme raffinati per natura, ma nessuna pratica del mondo e un gran timore di fare brutta figura per qualche sciocchezza o errore.
E quando ti si indirizzava la parola sollevavi uno sguardo acuto, audace e vivace sul viso dell’interlocutore, che rivelava la forza di un intelletto penetrante.
Alle mie domande serrate davi risposte pronte e appropriate. Ti abituasti rapidamente a me. Credo che sentissi che fra te e il tuo burbero padrone correva una simpatia, Jane. Per quanto io fossi di cattivo umore, non ti mostravi sorpresa, timida, o seccata per la mia tristezza. Mi osservavi, e ogni tanto mi sorridevi con una grazia semplice e intelligente, indescrivibile. Ero soddisfatto e attratto da quel che vedevo, e avrei desiderato veder dell’altro. Eppure per tanto tempo ti tenni a distanza e cercai raramente la tua compagnia. Con lo stesso spirito di un epicureo volevo prolungare il piacere di una conoscenza cosí stuzzicante.
Inoltre per un momento ebbi il timore che, al mio tocco, il fiore sarebbe spontaneamente appassito e avrebbe perduto il fascino della freschezza.
Non sapevo allora che non era una fioritura passeggera, ma la sua splendida copia, riprodotta in una gemma eterna. Volevo anche vedere se tu mi avresti cercato nel caso io ti avessi evitata: no, rimanevi nello studio, vicino allo scrittoio e al cavalletto. Se per caso ti incontravo, mi passavi accanto lesta facendomi un piccolo cenno di saluto, come voleva la convenienza.
In quei giorni, Jane, avevi uno sguardo pensieroso, ma non avvilito, perché eri sana. Neppure brioso, però, perché nutrivi poche speranze per il futuro e ti vedevi davanti un presente grigio. Mi domandavo che cosa pensavi di me, o se pensavi a me. Per scoprirlo, ricominciai a interessarmi a te. Nella conversazione appariva gioia nel tuo sguardo, vivacità nelle tue maniere. Notai che avevi un animo socievole. Era il silenzio dello studio, la noia della tua vita a renderti malinconica.
Mi concessi il piacere di essere gentile con te, e la gentilezza suscitò l’emozione: ti si addolcirono il volto e i modi.
Mi piaceva sentire il mio nome pronunciato dalle tue labbra con un tono felice e riconoscente.
Un tuo casuale incontro mi rallegrava. C’era nelle tue maniere una strana incertezza, e mi fissavi con un leggero turbamento. Non sapevi qual era il mio umore: se mi sarei comportato come padrone, o sarei stato amichevole e amabile.
Ero ormai troppo innamorato di te per simulare la prima cosa e quando ti offrivo la mano cordialmente, fioriva un tal sorriso sul tuo volto giovane e ardente, che dovevo soffocare la tentazione di stringerti al cuore.
Non parli piú di quei giorni, signore, lo interruppi asciugandomi delle furtive lacrime.
Il suo racconto era una tortura per me.
Sapevo quel che mi attendeva a breve, e tutti quei ricordi e quelle rivelazioni amorose non avrebbero fatto che rendermi piú difficile il dovere che dovevo compiere.
No, Jane, hai ragione rispose.
A che serve ritornare sul passato, quando il presente è tanto piú sicuro, e il futuro tanto piú luminoso? Tremai nel sentirgli fare questa affermazione con tanto ardore. Ora puoi giudicare come stanno le cose, continuò. Dopo una giovinezza e un’età matura trascorse fra l’infelicità e la solitudine, per la prima volta ho trovato la donna che posso amare sinceramente: te. Tu sei la mia compagna, la parte migliore di me, il mio angelo buono. Sono legato a te da un affetto intenso. Ti giudico buona, virtuosa, amabile.
È nata nel mio cuore una passione ardente e profonda, che mi spinge verso di te, fa di te il centro della mia vita e unisce le nostre due esistenze in un’unica fiamma pura e potente.
Per questo sentimento mi sono deciso a sposarti. Dirmi che ho già una moglie è un brutto scherzo. Sai ora che è solo un orrendo demonio. Ho fatto male a tentare di ingannarti.
Ma temevo l’ostinazione del tuo carattere.
Temevo i pregiudizi che ti sono stati instillati da fanciulla.
Volevo esser sicuro di averti, prima di rischiare delle rivelazioni.
Avrei dovuto fare subito appello alla tua nobiltà d’animo e alla tua magnanimità, come lo faccio ora, raccontarti sinceramente la mia vita tormentata, descriverti l’aspirazione a una vita piú alta e piú degna, comunicarti la mia risoluzione , la mia attrazione irresistibile per amare e essere amato di un amore fedele.
E poi ti avrei chiesto di accettare la mia dichiarazione di fedeltà e di darmi la tua.
Jane, dammela ora!
Ci fu una pausa.
Perché stai zitta, Jane?
Fu un momento terribile: mi sentivo stritolare il cuore da una mano d’acciaio.
Istanti di lotta, di oscurità, di passione!
Ero amata come nessun essere al mondo, e adoravo addirittura colui che mi amava.
Eppure dovevo rinunciare a farne il mio amore e il mio idolo.
Il mio dovere si compendiava in una parola fatale: Partire!. Jane, capisci quel che voglio da te?
Che tu faccia questa promessa: Sarò sua, signor Rochester!
Signor Rochester, non sarò sua.
Un altro lungo silenzio.
Jane, ricominciò con una dolcezza che mi riempí d’angoscia, e mi agghiacciò di terrore, perché era il tono calmo che precede una tempesta.
Jane, non vorrai dire che io andrò da una parte e tu da un’altra. Sí.
Jane, disse mentre si curvava e mi prendeva tra le braccia, lo vuoi ancora?
Sí.
E ora?
e mi baciò dolcemente la fronte e la guancia.
Sí, e cosí ripetendo mi liberai con una mossa rapida.
Oh, Jane, quanta amarezza!
Questo... questo è male!
È forse male amarmi?
Lo sarebbe obbedirle.
La collera gli incupí la fronte e gli trasfigurò il viso.
Si alzò. Ma si dominava ancora.
Mi appoggiai con il braccio allo schienale di una sedia.
Tremavo di paura, ma ero decisa.
Un istante, Jane!
Getta lo sguardo sulla mia vita: quanto sarà orribile quando partirai, quando porterai via con te tutta la felicità!
Che cosa mi resterà?
Una moglie pazza nel sottotetto; tanto varrebbe lasciarmi in compagnia di un cadavere del cimitero qui accanto!
Che farò, Jane? Dove cercherò una compagna, una speranza? Faccia come me.
Speri in Dio e in se stesso. Creda nella vita futura. E speri di incontrarmi là.
Allora non intendi cedere?
No.
Mi condanni a vivere come un disgraziato, a morire maledetto?
La sua voce si alzò di tono.
Le consiglio di vivere senza peccato, e le auguro di morire in pace.
E invece mi strappi l’amore e l’innocenza, mi ricacci in un mondo di passioni e di vizio!
Signor Rochester, non la condanno a un destino peggiore del mio. Siamo nati per lottare e per soffrire, sia io che lei.
Sarà prima lei a dimenticare me, che viceversa. Menti a parlar cosí. Metti in dubbio la mia parola.
Ti dico che non posso cambiare, e tu mi dici in faccia che cambierò subito!
Hai un criterio distorto, delle idee false, e si capisce dalla tua condotta.
È allora meno grave trascinare un proprio simile alla disperazione che trasgredire una legge puramente umana, quando nessuno risente del danno di quell’infrazione?
Non hai né parenti, né conoscenti che offenderesti vivendo con me.
Era vero.
E, mentre parlava, la coscienza e la ragione mi tradivano, e mi imputavano quella resistenza come una colpa.
Parlavano a voce alta quasi quanto il sentimento, e questo gridava scatenato: Oh, di’ di sí.
Pensa alla sua infelicità, pensa ai pericoli che lo minacciano, considera la sua vita, quando sarà solo. Ricorda il suo carattere impetuoso, tieni conto dei turbamenti che seguono la disperazione.
Calmalo, salvalo, amalo! Digli che lo ami, e che sarai sua! Chi altro al mondo si cura di te? O a chi farai del male con la tua condotta? Ma la risposta era ancora perentoria: Devo pensare all’anima.
Se sarò sola, senza amici e senza appoggio, devo tenere ancor piú in alto il rispetto di me stessa.
Mi atterrò alla legge data da Dio e sanzionata dagli uomini.
Obbedirò ai principî che ho appreso quando ero in senno, e non folle come sono ora.
Leggi e principî servono nell’ora della tentazione, nei momenti come questo in cui anima e corpo si ribellano alla loro sorte avversa: per rigorose che siano, tali leggi resteranno inviolate.
Se le infrangerò per mia convenienza, a che servono?
Ho sempre creduto in loro, e se non posso crederci ora, è perché sono pazza, completamente pazza, dato che nelle vene mi scorre il fuoco, e il cuore mi batte a precipizio, tanto da non poterne contare le pulsazioni.
Idee preconcette, decisioni già prese: ecco tutto quello a cui posso aggrapparmi in questo momento.
E di qui non mi muovo!
Sí, il signor Rochester mi lesse in volto quella decisione. La sua collera aveva toccato il culmine. Dovunque lo portasse, doveva lasciarsi trascinare. Attraversò la stanza, mi afferrò per il braccio e mi strinse al petto. Sembrava divorarmi col suo sguardo ardente.
Fisicamente mi sentivo debole come una paglia al calore di una fornace in quell’istante; ma spiritualmente ero ancora padrona della mia anima, che rappresentava l’ultima salvezza.
E l’anima ha spesso per inconsci e fedeli interpreti gli occhi. Lo fissai e, guardando il suo volto irato, emisi un involontario sospiro. Sotto la sua stretta mi venivan meno le forze.
Non ho mai visto, disse serrando i denti, non ho mai visto una creatura piú fragile e piú indomabile.
È come una cannuccia fra le mie mani! E cosí dicendo mi scosse da capo a piedi con tutta la forza. La potrei torcere fra il pollice e l’indice. Ma a che cosa mi servirebbe piegarla e spezzarla?
Basta guardare i suoi occhi: da essi traspare un essere risoluto, libero, selvaggio, che mi sfida con ardore, anzi che mi vince!
La gabbia non serve a imprigionare questa creatura bella e selvatica!
Se distruggerò la sua fragile prigione, la mia rabbia non servirà che a liberare l’uccello prigioniero.
Potrò impossessarmi della sua dimora, ma chi la occupa fuggirà in cielo prima che mi possa impadronire del suo ricettacolo di creta mortale.
E sei tu, spirito, con la tua volontà e la tua energia, con la tua virtú e la tua purezza, che desidero; non solo il tuo fragile rivestimento.
Se vuoi, con il tuo volo leggero puoi venirti ad annidare sul mio petto; ma, preso contro il tuo volere, sfuggirai la stretta come aria, svaporerai come un’essenza, prima che possa respirare la tua fragranza.
Oh, vieni, Jane, vieni!
Cosí dicendo mi sciolse dall’abbraccio, e rimase solo a guardarmi. Era piú difficile resistere al suo sguardo che alla sua violenza.
Ma sarei stata una sciocca ora a soccombere.
Avevo sfidato la sua collera e avevo vinto; ora dovevo fuggire dinanzi alla sua pena.
Battei in ritirata verso la porta.
Vai via, Jane?
Sí, signore.
Mi abbandoni? Sí.
Non verrai a consolarmi, a salvarmi?
Non ti commuovono il mio grande amore, il mio profondo dolore, la mia preghiera disperata?
Che sofferenza incredibile emanava quella voce!
Come era difficile ripetere senza esitare: Vado via!
Jane!
Signor Rochester!
Va’ pure, allora, te ne do il permesso, ma ricorda che mi lasci nell’angoscia.
Sali in camera tua; pensa a tutto quello che ti ho detto, Jane, e getta uno sguardo sulle mie sofferenze.
Pensaci!
Si girò; nascose il viso contro il divano. Oh, Jane!
mia speranza, mio amore, vita mia!
proruppe in un profondo singhiozzo.
Io avevo già raggiunto la porta; ma ritornai sui miei passi con la stessa decisione con cui mi ero incamminata.
Mi inginocchiai accanto a lui. Gli sollevai il viso dal cuscino. Lo baciai sulla guancia, gli accarezzai i capelli. Dio la benedica, mio caro padrone!
dissi.
Dio la tenga lontano da ogni male, la guidi, la consoli, la ricompensi di tutto il bene che mi ha fatto!
L’amore della piccola Jane sarebbe stata la miglior ricompensa, rispose. Senza quell’amore, il mio cuore è spezzato. Ma Jane mi darà il suo amore nobile e generoso. Il suo viso s’infiammò; gli occhi gli brillarono. Si alzò, e mi tese le braccia. Ma io sfuggii all’abbraccio, e uscii subito dalla stanza. Addio! gridò il mio cuore. La disperazione aggiunse: Addio per sempre! Non avrei creduto di dormire quella notte. Invece caddi profondamente addormentata non appena mi coricai. In sogno rividi scene dell’infanzia. Mi sembrava di trovarmi nella camera rossa di Gateshead, al buio, perseguitata da strane paure.
Rivedevo la luce che tanto tempo addietro mi aveva spaventata, e mi sembrava che strisciasse su per la parete e si fermasse tremolante al centro del soffitto scuro.
Sollevai la testa.
Il soffitto era fatto di nuvole alte e fosche, che si dividevano al chiarore della luna. E attendevo il suo apparire, l’attendevo con uno strano presentimento, come se il mio destino fosse scritto sulla sua faccia.
Ma la luna, quando appare, non squarcia le nuvole in tal modo.
Prima una mano diradò quella cortina tenebrosa, poi non la luna, ma una figura umana brillò luminosa nell’azzurro, con la fronte inclinata verso la terra.
E continuava a fissarmi.
Parlava, e la sua voce, sebbene infinitamente lontana, giunse al mio orecchio: Fuggi la tentazione, figlia mia.
Madre, la fuggirò. Nel pronunciare queste parole, mi svegliai.
Era ancora buio, ma le notti di luglio sono brevi. L’alba arriva già poco dopo la mezzanotte. Non sarà mai troppo presto per cominciare a compiere il mio dovere, pensai. Mi alzai.
Ero già vestita, perché al momento di coricarmi mi ero levata solo le scarpe.
Sapevo dove trovare nei miei cassetti un po’ di biancheria, un medaglione e un anello.
Cercando questi oggetti, la mia mano incontrò i grani di una collana di perle che il signor Rochester mi aveva costretto ad accettare qualche giorno avanti.
Lo lasciai; non era mio. Apparteneva alla sposa, a quell’illusione che era svanita nell’aria. Delle altre cose feci un pacchetto. Misi in tasca il borsellino con venti scellini, che erano tutti miei denari.
Misi il cappello di paglia, mi appuntai lo scialle, presi il pacchetto e le pantofole che non avevo ancora infilate, e uscii dalla camera senza far rumore.
Addio, gentile signora Fairfax! mormorai, passando dinanzi alla sua porta. Addio, mia cara Adèle!
aggiunsi, lanciando uno sguardo in direzione della sua cameretta.
Entrare ad abbracciarla?
Non c’era nemmeno da pensarlo.
Dovevo ingannare un orecchio fino che poteva stare in ascolto.
Avrei voluto passare senza fermarmi dinanzi alla camera del signor Rochester; ma sulla soglia il mio cuore cessò di battere, e anche il piede fu costretto ad arrestarsi.
Non si dormiva là dentro.
L’inquilino di quella stanza camminava senza posa su e già, e sospirava. Lí dentro c’era per me il paradiso, per il momento almeno, se avessi voluto. Bastava che entrassi e dicessi: Signor Rochester, l’amerò e vivrò con lei fino alla morte, e le mie labbra si sarebbero abbeverate alla fonte della gioia.
Il mio caro padrone, che non poteva dormire, aspettava con impazienza l’alba. Mi avrebbe fatto chiamare la mattina, quando ormai ero già sparita.
Mi avrebbero cercata, ma invano. Avrebbe pensato che l’avevo abbandonato, che avevo respinto il suo amore! Avrebbe sofferto, si sarebbe disperato! Cosí pensando, mi corse la mano alla maniglia. La ritirai, e fuggii via. Col cuore stretto scesi da basso, a tastoni. Mi muovevo meccanicamente.
Cercai la chiave della porta laterale della cucina, l’ampolla dell’olio e una penna.
Oliai la chiave e la serratura.
Mi procurai dell’acqua e del pane.
Forse avrei dovuto percorrere un lungo tratto a piedi, e la mia resistenza, già messa alla prova, non doveva venir meno.
Feci tutto senza il minimo rumore.
Aprii la porta, uscii, e la richiusi pian piano.
Il cortile era illuminato dalla prime luci dell’alba.
Il cancello grande era chiuso a chiave; ma uno dei cancelletti era chiuso semplicemente col saliscendi.
Uscii di lí, richiusi e mi ritrovai fuori da Thornfield.
A poco piú di un chilometro, oltre i campi, c’era una strada che andava in direzione opposta a Millcote.
Non l’avevo mai imboccata, ma l’avevo guardata spesso, e mi ero chiesta dove andasse. Diressi i miei passi da quella parte.
Non era il momento di stare a ragionare, e neppure di guardarsi avanti o indietro.
Non si doveva pensare né al passato né al futuro.
Il passato era una pagina di straordinaria dolcezza e di tremenda tristezza a un tempo, tanto che leggerne una sola riga avrebbe distrutto il mio coraggio, fiaccate le mie energie.
Il futuro era incerto e pauroso; simile alla terra dopo il diluvio. Costeggiai i campi e le siepi fin dopo il levar del sole. Credo fosse una dolce mattina d’estate. Le scarpe, che avevo infilato appena uscita di casa, s’infradiciarono subito di rugiada. Ma io non vedevo né il sole che sorgeva, né il cielo sereno, né la natura al risveglio.
Il condannato che cammina verso il patibolo non pensa ai fiori che gli allietano il cammino, ma al ceppo e alla mannaia; allo strazio delle ossa e delle vene, alla fossa che l’aspetta.
E io pensavo alla fuga e al mio peregrinare senza tetto, e con angoscia riandavo a ciò che avevo lasciato.
E non potevo farci nulla.
Pensavo a lui e l’immaginavo nella sua camera che attendeva il mattino, con la speranza che presto sarei andata a dirgli che sarei rimasta, e che sarei stata sua. Aspiravo a essere sua, agognavo a ritornare, non era ancora troppo tardi!
Potevo ancora risparmiargli l’amara pena della mia perdita, perché di certo la mia fuga non era stata ancora scoperta.
Potevo ritornare, confortarlo, salvarlo dall’infelicità, dalla rovina forse!
La disperazione che avrebbe provato lui mi faceva soffrire ancor piú del dolore che io provavo.
Era come uno strale nel petto: se tentavo di svellerlo, mi lacerava.
Gli uccelli cominciarono a cinguettare nel bosco e in mezzo alle fratte, quegli uccelli che sono fedeli ai propri compagni, che simboleggiano l’amore.
Io invece?
Nella pena del mio cuore e dello sforzo supremo per rispettare i miei principî, mi detestavo.
Non c’era consolazione in quell’obbedienza.
Avevo offeso, ferito, abbandonato il mio padrone.
Mi ero resa odiosa ai miei stessi occhi.
E tuttavia non potevo tornare sui miei passi.
Dev’essere stato Dio a farmi da guida, perché non avevo piú volontà né coscienza, calpestata l’una e soffocata l’altra da quel dolore straziante.
Versavo calde lacrime mentre percorrevo la via solitaria e cammminavo in fretta come in preda al delirio.
La debolezza, prima tutta interiore, si estese alle membra, mi sopraffece e caddi. Rimasi a terra per alcuni minuti con il viso sull’erba umida. Morire lí sul posto non era paura, ma speranza.
Ma poco dopo mi trascinai sulle mani e sulle ginocchia e mi rialzai, ancor piú decisa di prima a raggiungere la strada.
Giunta là, fui costretta a fermarmi sotto una siepe, e udii uno strepitare di ruote e una diligenza che s’avvicinava.
Mi alzai in piedi e feci segno con la mano. Il postiglione si fermò. Chiesi dove andava. Nominò una località lontana, dove il signor Rochester non aveva conoscenze. Gli chiesi quanto voleva per trasportarmi. Trenta scellini, disse. Risposi che ne avevo venti; ebbene, si sarebbe accontentato. Mi permise di salire. Entrai, chiusi lo sportello e il veicolo si rimise in moto. Possa mai nessuno, lettore, provare quel che io provai in quel momento.
Mai nessuno versare il fiume di lacrime cocenti che versarono i miei occhi. Mai rivolgersi al cielo con preghiere tanto disperate.
Mai nessuno, come me, possa temere di procurare il male di colui che ama con tutto il cuore.
Capitolo ventottesimo Passarono due giorni. Era una sera estiva. Il vetturino mi aveva lasciato in una località chiamata Whitcross.
Non poteva condurmi piú in là per la somma che gli avevo dato, e io non possedevo piú neppure l’ombra di uno scellino.
La diligenza si trovava ormai almeno un chilometro piú in là lungo la strada; ero sola. Scoprii di aver dimenticato il pacchetto nella rete della vettura, dove l’avevo posato per sicurezza. Là era e là doveva rimanere, perciò non possedevo assolutamente piú nulla. Whitcross non era una città, e neppure un villaggio.
Era un pilastro di pietra in mezzo a un crocevia, dipinto di bianco, suppongo, per renderlo visibile a distanza e nell’oscurità.
Quattro strade si dipartivano da lí, e secondo la scritta incisa sul pilastro, la città piú vicina era a quindici chilometri e la piú lontana a trenta.
Dai nomi noti di queste città capii in quale contea mi trovassi: le terre interne del nord, coperte di brughiere e solcate da montagne.
Eccole, infatti: da ogni lato intorno a me si stendevano lande desolate, e alte cime ondulate si scorgevano al di là della vallata profonda che si apriva ai miei piedi.
La popolazione doveva essere scarsa, e non si vedeva anima viva lungo quelle quattro strade, che si dirigevano bianche, ampie e solitarie verso i quattro punti cardinali.
Solcavano la brughiera e ai loro bordi cresceva fitta e selvaggia l’erica. Non desideravo esser vista dagli eventuali passanti. Potevano chiedersi che cosa stavo facendo ferma a una pietra miliare, sperduta, e senza nessuno scopo apparente. Mi potevano interrogare, e le mie risposte sarebbero parse forse incredibili. Oppure potevano destare sospetti.
Non avevo nessun legame con gli uomini in quel momento, non un’attrattiva o una speranza mi chiamava vicino ai miei simili, nessuno di loro mi avrebbe concesso un pensiero gentile o un buon auspicio.
Non avevo altro parente se non madre natura. E nel suo seno cercai riposo. Mi inoltrai nell’erica, e seguii un fossato scavato nella brughiera scura. Affondai fino al ginocchio nelle erbe brune. Seguii le svolte e trovai, in un angolo nascosto, un masso di granito coperto di muschio: mi ci sedetti sotto.
Intorno a me c’erano le alte sponde della brughiera e la roccia mi riparava la testa: sopra, solo il cielo.
Anche qui passò qualche tempo prima che mi sentissi tranquilla. Avevo la vaga paura che mi si avvicinasse qualche mucca inselvatichita, che mi scoprisse qualche viandante o un bracconiere. Se sentivo un frusciare di vento, mi allarmavo nel timore che fosse la carica di un toro. Se udivo il fischio di un piviere, lo scambiavo per quello di un uomo.
Visto che le mie apprensioni erano infondate, trovai finalmente la calma nel profondo silenzio che accompagnava il calar della sera, e mi rinfrancai.
Fino a quel momento non avevo pensato, ma ero solo rimasta in ascolto, vigile e timorosa; ora ebbi di nuovo modo di riflettere.
Che fare?
Dove andare? Oh, domande insolubili, visto che non c’era nulla da fare né meta da raggiungere!
Quando le gambe stanche e tremanti dovevano percorrere ancora una lunga strada, prima di ritrovarsi in mezzo ad abitazioni umane, dove implorare un alloggio, sperare nella compassione di sconosciuti esitanti, rischiare dei rifiuti quasi certi prima di farsi ascoltare, o poter soddisfare uno dei nostri bisogni.
Toccai l’erica con la mano.
Era asciutta e ancora calda del tepore della giornata estiva.
Rimirai il cielo: sereno. Una stella benigna scintillava proprio sopra il fossato. La rugiada cadeva con dolcezza; non soffiava alito di vento. La natura era generosa e benevola. Forse almeno lei mi amava, ora che ero esiliata, e dagli uomini non potevo attendermi che indifferenza e insulti. Ma lei mi cingeva con un abbraccio filiale. Quella sera, almeno, sarei stata sia sua ospite che sua figlia. Da buona madre mi avrebbe ospitato gratuitamente.
Avevo ancora un boccon di pane, il resto della pagnotta che avevo acquistato con gli ultimi spiccioli in una città dalla quale eravamo passati nel pomeriggio.
Dei mirtilli luccicavano qua e là come grani di giaietto. Ne raccolsi una manciata e li mangiai col pane. Cosí, con quel pasto da eremita, placai, se pure non soddisfeci, la fame. Recitai le preghiere della sera, e mi preparai a dormire.
Nei pressi della roccia l’erica era molto alta.
Quando mi sdraiai, non spuntavano neppure i piedi; mi accostai l’erba da entrambi i lati, lasciando solo un piccolo spazio per poter respirare.
Ripiegai lo scialle, e me lo distesi sopra come una coperta; una sporgenza muschiosa mi fece da guanciale.
Cosí sarei potuta rimanere al caldo, almeno all’inizio della notte.
Avrei potuto riposare tranquilla, se il mio cuore non fosse stato tanto triste.
Soffriva, straziato dalle ferite ancora aperte e sanguinanti. Tremavo per la sorte del signor Rochester, piangevo per lui, e lo invocavo con desiderio incessante.
Ero come un uccello con le ali spezzate che freme, tentando invano di prendere il volo.
Spossata da questi pensieri dolorosi, mi inginocchiai. Era ormai notte ed erano apparse le stelle. Una notte calma, troppo serena per farsi complice della paura.
Si sa che Dio è dappertutto; ma la sua presenza si sente maggiormente quando le sue opere si rivelano nella loro immensità.
In una notte limpida, quando gli astri da Lui creati seguono il loro silenzioso corso nel cielo si percepisce che Egli è infinito, onnipresente, onnipotente.
Mi ero inginocchiata a pregare per il signor Rochester.
Guardando in su, con gli occhi offuscati dalle lacrime, mi trovai davanti, immensa, la Via Lattea.
Quegli astri innumerevoli che, attraverso lo spazio, non lasciano nel cielo che una tenue traccia di luce, mi fecero sentire la grandezza e la potenza di Dio.
Mi sentii sicura che Egli avrebbe salvato l’opera sua, convinta che non avrebbe lasciato perire la terra, né una sola creatura vivente.
La mia preghiera si mutò in ringraziamento. La fonte della vita era anche la salvezza dello spirito. Il signor Rochester era al sicuro; apparteneva a Dio, e Dio l’avrebbe vigilato.
Mi annidai nuovamente in seno all’altura, e poco dopo obliai nel sonno le mie pene.
Il giorno seguente, però, il bisogno mi si presentò nudo e crudo.
Gli uccelli avevano lasciato i loro nidi, le api all’aprirsi del giorno erano uscite in cerca di miele prima che la rugiada si asciugasse, e il sole, riempiendo cielo e terra, aveva già iniziato ad accorciare le ombre.
Mi alzai e mi guardai intorno.
Era una giornata calda e magnifica.
La landa si stendeva come un deserto dorato, e su tutto splendeva il sole. Come avrei voluto poter vivere per sempre in quel luogo.
Vidi una lucertola saettare sulla roccia, e un’ape ronzare affaccendata intorno ai dolci mirtilli. Avrei desiderato in quel momento diventare un’ape o una lucertola per poter trovare nutrimento e ricovero.
Ma ero un essere umano, e non potevo perder tempo dove non avrei potuto soddisfare i miei bisogni.
Mi alzai e osservai il giaciglio che avevo lasciato. Come avrebbe fatto bene il Creatore durante il sonno, quella notte, a richiamare a sé la mia anima!
E il corpo afflitto sarebbe stato sottratto dalla morte alle future lotte contro il destino; avrebbe trovato pace mescolandosi alla terra di quella brughiera desolata.
Invece sentivo ancora pulsare in me la vita con tutte le sue esigenze, i suoi dolori e le sue responsabilità.
Bisognava portare il fardello, continuare a soffrire, adempiere alle responsabilità!
Mi misi in cammino.
Ritornai a Whitcross, e seguii la strada che andava in direzione opposta al sole, già alto e cocente.
Nessun’altra ragione mi guidò nella scelta.
Camminai per un pezzo, e quando mi parve d’aver fatto abbastanza strada, sedetti su una pietra con le membra sfinite, e mi abbandonai all’apatia che mi appesantiva cuore e corpo.
Sentii riecheggiare una campana: una chiesa.
Mi girai in quella direzione e là, fra romantiche alture i cui dettagli avevo smesso di osservare da un’ora, scorsi un villaggio e un campanile. Tutta la vallata alla mia sinistra era coperta da pascoli, da campi di grano e da boschi. Un fiume scintillante serpeggiava fra le varie tonalità di verde, il frumento maturo, la boscaglia scura, i prati lucenti e assolati. Mi voltai, richiamata da un rumore di ruote sulla strada, e scorsi un carro molto carico che saliva faticosamente la collina, e poco dietro due mucche col bovaro.
La vita e il lavoro umano mi erano vicine. Come gli altri, dovevo lottare per vivere. Alle due del pomeriggio circa entrai nel villaggio. A metà dell’unica strada c’era una botteguccia con delle pagnotte in vetrina. Morivo dalla voglia di mangiar del pane.
Se mi fossi rifocillata avrei potuto recuperare un filo di energia, altrimenti sarebbe stato difficile continuare a camminare.
Non appena mi trovai fra i miei simili, provai il desiderio di riacquistare forza e vigore. Sarebbe stato vergognoso morir di fame in mezzo alla strada di un villaggio, non c’era dubbio.
Possedevo qualcosa che potevo offrire in cambio di uno di quei pani? Avevo un piccolo fazzoletto di seta legato intorno al collo.
Avevo un paio di guanti.
Ma non sapevo come ci si comportava quando si era agli estremi delle proprie risorse.
Non sapevo se sarebbero stati accettati questi oggetti, almeno uno dei due, magari.
Eppure dovevo tentare. Entrai nella bottega. C’era una donna.
Vedendo una persona vestita decentemente, supponendo che si trattasse di una signora, mi venne incontro con cortesia.
In che cosa poteva servirmi?
Mi sentii intimidita, e la lingua si rifiutò di pronunciare la domanda che avevo preparata.
Non osai offrirle i guanti usati e il fazzoletto spiegazzato.
Capii l’assurdità del mio progetto. Le chiesi solo di poter sedere un istante per riposarmi.
Delusa nella sua aspettativa di una cliente, accondiscese freddamente alla mia richiesta, e mi accennò una sedia. Mi ci lasciai cadere, e sentii voglia di piangere, ma mi trattenni comprendendo quanto le lacrime sarebbero state fuor di luogo.
Poco dopo le chiesi sa c’era nel villaggio una sarta o una cucitrice di biancheria.
Sí, due o tre, mi rispose.
Abbastanza per la richiesta che c’è.
Riflettei.
Ormai ero in gioco, e mi trovavo faccia a faccia con la necessità.
Ero senza risorse, senza amici, senza un soldo.
Dovevo fare qualcosa.
Che cosa?
Dovevo trovare un’occupazione.
Dove?
Sa se qualcuno ha bisogno di una domestica nei paraggi?
No, non lo sapeva.
Qual era l’industria principale del posto?
Di che cosa si occupava la popolazione?
Alcuni lavoravano nelle fattorie, molti lavoravano nella fabbrica di aghi del signor Oliver, o nella fonderia.
Fa lavorare anche le donne il signor Oliver?
No, è lavoro da uomini.
E che cosa fanno le donne?
Non so, rispose. Di tutto un po’.
La povera gente tira avanti alla meglio. Pareva seccata delle domande.
E, veramente, che diritto avevo di importunarla?
Entrarono una o due vicine; evidentemente occorreva la sedia su cui mi ero messa.
Mi congedai.
Risalii la strada, guardando le case a sinistra e a destra, ma non riuscii a trovare un pretesto per bussare a una di esse.
Vagai intorno al villaggio, e per un’ora o due continuai ad allontanarmi e a ritornare indietro.
Esausta e affamata ormai, presi un sentiero appartato e mi andai a sedere sotto una siepe.
Trascorsi alcuni minuti, ritornai sui miei passi, e di nuovo cercai qualche cosa: una risorsa o almeno un’informazione.
In fondo al sentiero c’era una graziosa casetta, circondata da un giardino, ben tenuto e splendente di fiori.
Mi fermai.
Con che ragione mi sarei avvicinata alla sua porta bianca e avrei toccato il battente lucente?
Che interesse avrebbero avuto gli abitanti di quella dimora a servirmi?
Mi avvicinai, tuttavia, e bussai.
Una giovane donna ben vestita e dall’aria dolce aprí la porta.
Con animo disperato e la voce spenta chiesi se avevano bisogno di una domestica.
No, disse lei, non teniamo domestiche. Non può dirmi dove potrei trovare qualche occupazione? continuai. Sono nuova del posto e senza conoscenze. Desidero trovar lavoro, non importa quale.
Ma non era affar suo di pensare a me, o di cercare un posto per me. E poi la mia presenza, la mia situazione e le mie parole dovevano sembrarle sospette.
Scosse il capo.
Le spiaceva di non potermi dare nessuna informazione. La porta bianca si chiuse lentamente, e mi lasciò fuori. Se fosse rimasta aperta un momento di piú, avrei chiesto forse un pezzo di pane.
Ormai ero quasi alla disperazione.
Non potevo sopportare l’idea di tornare in quel sordido villaggio, dove, fra l’altro, non vedevo la possibilità di trovare aiuto.
Avrei preferito imboccare la strada del bosco che vedevo non lontano, per cercare riparo sotto le sue fronde fitte.
Ma ero cosí stanca e affamata che l’istinto mi riportò nuovamente intorno alle abitazioni, dove c’era probabilità di trovar cibo.
Non avrei trovato né solitudine, né riposo, finché l’avvoltoio della fame mi dilaniava le carni. Mi trascinavo vicino alle case.
Mi allontanavo, tornavo indietro, e poi ricominciavo a vagare, sempre respinta dalla consapevolezza di non aver nessun diritto di chiedere, nessuna ragione d’aspettarmi che qualcuno s’interessasse a me.
E, mentre peregrinavo come un cane randagio, il pomeriggio avanzava. Mentre attraversavo un campo, scorsi il campanile della chiesa.
Mi avviai da quella parte.
Vicino al cimitero, in mezzo a un giardino, sorgeva una casetta di solida costruzione, che era senza alcun dubbio la parrocchia.
Ricordai che in caso di bisogno i forestieri che giungono in un paese dove non hanno amici, si rivolgono al curato per appoggio e aiuto.
Era dovere del pastore, con un consiglio almeno, soccorrere i bisognosi.
Lí mi pareva di avere qualche diritto di chiedere aiuto.
Mi feci coraggio, raccolsi le mie deboli forze, raggiunsi la casa e bussai alla porta della cucina.
Mi aprí una vecchia.
Chiesi se era la parrocchia.
Sí. C’è il pastore? No. Tornerà presto?
No, è assente.
È lontano?
Non molto, a circa cinque chilometri.
È stato chiamato al letto del padre, morto improvvisamente. Ora è a Marsh End, e vi rimarrà una quindicina di giorni. Non c’è la moglie in casa? Mi rispose che non c’era che lei, la governante. Non riuscii a rassegnarmi a chiederle soccorso.
Non potevo mendicare, non ancora.
Mi allontanai di nuovo, trascinandomi.
Ancora una volta mi tolsi dal collo il fazzoletto, e pensai alle pagnotte della botteguccia.
Oh, solo una crosta, solo un boccone per calmare i morsi della fame! Istintivamente mi diressi nuovamente verso il villaggio. Trovai la bottega ed entrai.
E, sebbene vi fossero altri avventori, osai chiedere alla donna se voleva darmi una pagnotta in cambio del fazzoletto.
Essa mi guardò sospettosa.
No, non faccio mai cambi di questo genere. Quasi disperata, le chiesi la metà di un pane. Rifiutò dicendomi che non sapeva come me l’ero procurato, il fazzoletto. Le chiesi se voleva i guanti. Mi rispose di no, che non sapeva che farsene. Non è divertente indugiare in questi dettagli. Alcuni possono trovar piacere a ricordare le dolorose esperienze del passato. Ma per me oggi è quasi insopportabile ritornare col pensiero ai tempi di cui parlo. L’avvilimento morale, unito alla sofferenza fisica, crea ricordi cosí dolorosi da non costituire un argomento allettante. Non biasimavo nessuno di quelli che mi respingevano. Non potevo aspettarmi altro, lo capivo, e non ci si poteva fare nulla. Una comune mendicante solleva spesso dei sospetti, e a maggior ragione se si presenta ben vestita. A dir la verità quel che io chiedevo era un’occupazione; ma chi poteva desiderare di darmi un lavoro? Certamente nessuna di quelle persone che mi vedevano per la prima volta e che non mi conoscevano.
E la bottegaia aveva ragione di non accettare il mio fazzoletto in cambio del suo pane, se non ci vedeva chiaro e l’affare non le pareva vantaggioso.
Ma ora di questo argomento non ne posso piú, e andrò per le spicce.
Cominciava già ad annottare quando passai davanti a una fattoria.
Un contadino, seduto sulla soglia, mangiava del pane e formaggio. Mi fermai e dissi: Mi darebbe un pezzo di pane?
Ho molta fame.
L’uomo mi fissò sorpreso ma, senza rispondere, tagliò una fetta della pagnotta e me la porse.
Certo non mi aveva preso per una mendicante, ma per una dama eccentrica, che aveva voglia di pane scuro.
Appena fui fuori vista, mi misi a sedere e mangiai.
Non potevo sperare di trovare un tetto per dormire per quella notte, e cercai un rifugio nel bosco.
Ma passai ore senza pace; il terreno era umido, l’aria fredda.
Piú volte, inoltre, passarono delle persone, per cui fui costretta a cambiar posto di continuo, senza sentirmi tranquilla né al sicuro.
Verso la mattina cominciò a piovere e piovve per tutto il giorno seguente. Ma non darò un resoconto particolare della giornata. Come il giorno prima andai in cerca di lavoro, e ricevetti una serie di rifiuti.
Mi sentii morire dalla fame. Solo una volta portai qualcosa alla bocca.
Alla porta di una villetta vidi una bambina che buttava dell’avena fredda nel truogolo del maiale.
Vuoi darla a me?
le chiesi.
Mi guardò stupita.
Mamma, gridò, poi c’è una donna che vuole che le dia l’avena.
Ebbene, piccola, rispose una voce da dentro, dagliela, se è una povera.
Il maiale non la mangia.
La bambina mi versò in mano la pappa indurita, e io la divorai con avidità.
Al cader del crepuscolo piovigginoso, mi arrestai su un sentiero solitario tracciato per i cavalli, che stavo seguendo da un’ora e piú.
Sono allo stremo delle forze, dissi fra me.
Non ce la faccio piú, lo sento.
Passerò ancora la notte allo scoperto?
E dovrò distendermi sulla terra fredda e bagnata, con questa pioggia?
D’altronde, come fare?
Chi mi accoglierà?
Sarà terribile; affamata, debole, intirizzita, senza aiuto e senza speranza alcuna!
Con tutta probabilità morirò prima dell’alba. Ma perché non posso sottomettermi all’idea della morte? Perché dovrei attaccarmi a questa vita senza valore?
Perché so, o almeno immagino, che il signor Rochester è vivo; e poi non posso accettare passivamente di morire di fame e di freddo!
Oh, divina Provvidenza, sostienimi ancora per un poco. Aiutami, guidami. Girai gli occhi vitrei sul paesaggio triste e brumoso. Ormai mi ero allontanata molto dal villaggio, e non lo scorgevo piú.
Le coltivazioni che lo circondavano erano scomparse.
Per sentieri traversi e vie appartate mi ero avvicinata ancora una volta alla brughiera. E ormai solo pochi campi, selvatici e improduttivi come la terra a cui erano stati faticosamente strappati, mi separavano dalla collina sprofondata nelle tenebre.
Preferisco morire lontano da un sentiero o da una via frequentata, pensai.
Meglio che i corvi mi strappino la carne dalle ossa, che essere chiusa nella bara di un ospizio e seppellita nel cimitero dei poveri. Girai verso la collina, e mi fermai a cercare un fossato dove sdraiarmi, per sentirmi almeno nascosta, se non al sicuro.
Ma per tutta la brughiera non si vedevano dislivelli di sorta, e nessuna variazione se non di tinta: verde dove giunchi e muschio ricoprivano gli stagni; nero, dove il suolo asciutto non produceva che erica. Col cadere dell’oscurità non potevo vedere queste differenze se non come un semplice alternarsi di luce e ombra, poiché i colori sfumavano con lo spegnersi del giorno.
I miei occhi erravano ancora sul promontorio e lungo i margini della landa desolata, e si perdevano in quello scenario selvaggio, quando a un tratto vidi risplendere nell’oscurità, fra gli stagni e le alture, una luce.
Il mio primo pensiero fu che si trattasse di un fuoco fatuo, e rimasi in attesa che scomparisse.
Invece continuò a brillare senza avvicinarsi, né allontanarsi.
Sarà un falò appena acceso, allora? mi chiesi, e aspettai che diventasse piú grande. Ma no, rimaneva sempre uguale. Forse è la candela di una casa, pensai allora. In questo caso, però, non posso raggiungerla. È troppo lontana; e anche fosse a cento metri di distanza, a che mi servirebbe? Se bussassi alla porta, me la chiuderebbero in faccia. M’accasciai e nascosi il viso contro il terreno.
Rimasi cosí per un po’.
Il vento notturno soffiava sulla collina e mi sfiorava, spegnendosi lontano in un lamento.
La pioggia cadeva fitta, inzuppandomi fino alle ossa.
Se avessi potuto irrigidirmi nella benefica immobilità della morte, avrei potuto lasciarla cadere senza neppure farci caso; ma la mia carne, ancora viva, era assalita da brividi di freddo.
Mi alzai dopo poco.
La luce era ancora allo stesso posto, pallida ma ostinata in mezzo alla pioggia.
Trascinai le membra esauste, lentamente, verso quel punto.
Risalii la collina di sbieco, attraverso un vasto acquitrino, che doveva essere insormontabile d’inverno da tanto era fangoso e scivoloso anche ora, nel pieno dell’estate.
Caddi e mi rialzai due volte.
Quella luce era la mia ultima speranza. Dovevo arrivare fin là.
Attraversata la palude, scorsi una traccia chiara attraverso la brughiera.
La raggiunsi: era una via, o un sentiero, che risaliva fino alla luce, la quale ora splendeva su una specie di poggio in mezzo a un gruppo di alberi: dalla forma e dal fogliame mi parvero delle conifere.
La mia stella scomparve per un istante mentre mi avvicinavo, evidentemente perché vi si era interposto un ostacolo. Allungai la mano per tastare una massa scura davanti a me. Intuii che si trattava delle pietre di un muricciolo, sopra il quale, a guisa di palizzata, c’era una siepe alta e spinosa.
La costeggiai a tastoni e mi apparve di nuovo un altro oggetto biancastro: un cancello, meglio, una porticina che si mosse sui gangheri quando la toccai.
Ai due lati c’erano cespugli scuri, d’agrifoglio o di tasso.
Oltrepassati il cancello e gli arbusti, apparve alla mia vista il profilo di una casa nera, bassa e piuttosto lunga.
Ma la luce non si vedeva piú. Gli abitanti si erano ritirati per la notte? Purtroppo era probabile.
Nel cercare la porta d’ingresso girai l’angolo, e di nuovo quel chiarore amichevole risplendette attraverso i vetri a losanga di una finestrella a grata, che si apriva poche decine di centimetri sopra il livello del terreno. Era resa ancor piú piccola dal fogliame di edera o di un altro rampicante che cresceva piú fitta su questa parte della casa.
L’apertura era cosí riparata e stretta che i proprietari non avevano ritenute necessarie le tendine.
Abbassandomi e scostando i rami, potei vedere nell’interno.
Si distingueva benissimo una stanza con un pavimento di legno molto pulito, una credenza di noce e una fila di piatti di stagno che riflettevano il riverbero di un bel fuoco di torba.
C’erano una pendola, un tavolo di legno bianco, alcune sedie.
La candela che mi aveva fatto da guida bruciava sulla tavola, e alla sua luce una vecchia, di aspetto rozzo ma ordinatissimo come tutto quello che la circondava, lavorava a far la calza.
Diedi un’occhiata a tutto questo: non aveva nulla di straordinario. Un gruppo di maggior interesse sedeva tranquillo vicino al focolare, a godere della fiamma ristoratrice.
Due donne giovani e graziose, di gran distinzione, stavano una su una sedia a dondolo, l’altra su uno sgabello piú basso. Erano tutte e due vestite in gramaglie di crespo e tela bambagina, e quei vestiti abbrunati facevano risaltare stranamente il collo e il viso chiaro.
Un grosso pointer in là con gli anni appoggiava la sua testa massiccia sulle ginocchia di una delle giovani donne, mentre in grembo all’altra era accucciato un gatto nero.
Quella cucina era un luogo ben umile per simili inquiline!
Chi erano?
Certamente non le figlie della vecchia vicino al tavolo, perché questa aveva un aspetto zotico, mentre le giovani erano gentili e raffinate.
Non avevo mai visto i loro volti, eppure a osservarli, i loro tratti mi parevano familiari.
Non si potevano dire belli, perché troppo pallidi e gravi; chine su un libro, avevano un’aria pensosa e quasi severa.
Fra di loro era sistemato un leggio con una seconda candela: avevano due grandi volumi, che spesso confrontavano, sembrava, coi libri piú piccoli che avevano in mano, come se consultassero un dizionario per aiutarsi a tradurre.
Questa scena era tanto silenziosa che pareva che le persone fossero le ombre di una lanterna magica, tanto placida che si potevano sentire le ceneri cadere dalla griglia e il ticchettio della pendola nel suo angolo buio.
Mi sembrava perfino di distinguere il rumore dello sferruzzare della donna piú anziana. E quando una voce ruppe finalmente il profondo silenzio, distinsi chiaramente quel che diceva. Ascolta, Diana, iniziò una delle due giovani assorte nello studio.
Franz e il vecchio Daniel si trovano insieme di notte, e Franz racconta un sogno pauroso che l’ha svegliato.
Senti qua –.
E a bassa voce lesse qualche cosa, di cui non capii una parola. Era una lingua a me sconosciuta che non era né francese, né latino. Non sapevo dire se si trattasse di greco o di tedesco. È impressionante, aggiunse quando ebbe finito. Mi piace molto –.
L’altra ragazza, che aveva sollevato la testa ad ascoltare la sorella, ripeté, con gli occhi fissi al fuoco, una riga di quello che aveva letto.
Piú tardi feci conoscenza con la lingua e con quel libro, perciò citerò qui quel passo; ma quando lo sentii per la prima volta mi parve solo un rumore di bronzo tintinnante, senza alcun significato.
Da trat hervor Einer, anzusehen wie die Sternen Nacht. Bene! Bene!
esclamò la ragazza, con gli occhi scuri che sfavillavano.
Ti par di vedere un arcangelo possente e misterioso sorgerti dinnanzi!
Questa riga vale cento pagine di stile trascurato: Ich wäge die Gedanken in der Schale meines Zornes und die Werke mit dem Gewichte meines Grimms.
Mi piace! Rimasero tutte e due in silenzio.
Esiste un paese dove si parla in questo modo?
esclamò la vecchia, sollevando gli occhi dalla calza.
Sí, Hannah, un paese ben piú grande dell’Inghilterra, dove si parla solo questa lingua. Be’, non so proprio come facciano a capirsi fra di loro. E se una di voi ci andasse, potrebbe parlare come parlano loro?
Probabilmente riusciremmo a dire qualcosa di quello che dicono loro, ma non tutto, perché non siamo cosí brave come credi, Hannah.
Non sappiamo parlare tedesco, e riusciamo a leggerlo solo con l’aiuto del dizionario.
E che giovamento ne traete?
Abbiamo intenzione di insegnarlo, o almeno i rudimenti, per guadagnare piú di ora.
Benissimo. Ma ora smettete, avete studiato abbastanza per questa sera.
Credo di sí. Io sono stanca, e tu, Mary? Da morire.
In fin dei conti è ben faticoso studiare una lingua con solo un vocabolario come maestro.
È vero, e specialmente una lingua come il tedesco.
Mi chiedo quando tornerà a casa St. John.
Non tarderà molto ormai; sono le dieci precise disse, guardando un piccolo orologio che portava alla cintura.
Piove forte.
Hannah, vuoi avere la gentilezza di controllare il fuoco in salotto?
La donna si alzò; aprí una porta oltre la quale vidi un corridoio oscuro.
Sentii che attizzava il fuoco in una camera in fondo; e subito tornò.
Ah, bambine, disse, che pena entrare in quella camera, ora!
Ha l’aria cosí triste con quella poltrona vuota spinta in un angolo! Si asciugò gli occhi col grembiule; le due ragazze, prima serie, si fecero tristi. Ma ora è andato in un posto migliore, continuò Hannah, e non desidererebbe di ritornare qui. E poi nessuno ha fatto una morte piú serena della sua. Hai detto che non ci ha nominato, disse una delle signorine. Non ne ha avuto il tempo figliola; se ne è andato in un minuto, vostro padre.
Era stato un poco indisposto il giorno prima, ma nulla di preoccupante, e quando il signor St. John gli ha chiesto se avrebbe avuto piacere di mandarvi a chiamare, l’aveva presa sul ridere.
È ricominciato tutto con un poco di pesantezza, il giorno dopo... cioè quindici giorni fa.
È andato a dormire e non si è piú svegliato.
Era quasi rigido quando vostro fratello è entrato in camera. Ah, bambine, era l’ultimo del vecchio ceppo! Perché voi e il signor St. John siete diversi e assomigliate a vostra madre. Siete quasi istruiti come lei. Tu sei il suo ritratto, Mary: Diana assomiglia moltissimo a vostro padre.
A me sembravano cosí identiche tra loro che non scorgevo la differenza che aveva notato la vecchia domestica. Erano tutte e due di carnagione chiara e di figura slanciata, e avevano un volto fine e pieno di intelligenza.
Una, forse, aveva i capelli un poco piú scuri dell’altra, e non erano pettinate allo stesso modo.
I capelli castani di Mary erano separati dalla riga e disposti in morbide trecce, mentre la capigliatura piú bruna di Diana ricadeva sul collo in folti riccioli.
La pendola suonò le dieci.
Avrete voglia di cenare, immagino, disse Hannah, e anche il signor St. John avrà appetito, al suo ritorno.
E cominciò a preparare il pasto.
Le signorine si alzarono, come per recarsi in salotto.
Le avevo osservate con tanta attenzione fino a quel momento, e il loro aspetto e la loro conversazione mi avevano tanto interessato da farmi dimenticare la mia situazione.
Ma ora essa mi ritornò alla mente ancor piú disperata, per contrasto.
Mi pareva impossibile riuscire a indurre le abitanti di quella casa a occuparsi di me, convincerle dei miei bisogni e delle mie pene, porre fine al mio peregrinare.
Mentre raggiungevo la porta, e picchiavo esitante, sentii che la mia speranza era solo un sogno.
Venne ad aprire Hannah.
Che cosa vuole?
chiese con aria meravigliata, ispezionandomi alla luce della candela che reggeva in mano.
Posso parlare alle sue padrone?
È meglio che dica a me quel che vuol dire.
Da dove viene?
Sono forestiera.
E che cosa fa qui a quest’ora?
Chiedo un ricovero per la notte e un pezzo di pane.
La diffidenza, il sentimento da me temuto, si dipinse sul viso di Hannah.
Le darò un pezzo di pane, disse dopo un momento, ma noi non possiamo alloggiare una vagabonda.
Non mi ispira fiducia.
Mi permetta di parlare alle sue padrone.
No, no!
Che cosa potrebbero fare per lei?
Non dovrebbe andare in giro a quest’ora; non sta bene.
Ma dove andrò se lei mi caccia via?
Che cosa farò?
Oh, saprà bene che cosa fare e dove andare.
Non faccia niente di male, ecco tutto!
Ecco qui qualche soldo, e ora vada… Questi soldi non mi possono nutrire, e non ho la forza di continuare a camminare.
Non chiuda la porta.
Oh, non chiuda, per amor di Dio!
Devo chiudere. Piove dentro. Parli alle signorine.
Lasci che le incontri… No di certo! Lei non è quella che sembra al vederla, altrimenti non farebbe tanto chiasso.
Se ne vada! Morirò, se mi caccia via. Non c’è pericolo.
Temo che qualche cattivo proposito la porti a girare intorno alle case a quest’ora.
Se ha dei compagni, briganti o gente simile, nelle vicinanze, dica loro che non siamo sole in casa.
Che abbiamo con noi un uomo, dei cani, e dei fucili –. E qui l’onesta e inflessibile domestica sbatté la porta e tirò il paletto da dentro.
Questo fu per me il colpo di grazia. Dolore e disperazione si abbatterono sul mio animo.
Avevo esaurito tutte le forze; non mi era possibile fare un altro passo. Mi accasciai sui gradini umidi e mi torsi le mani, con un gemito, un pianto di profonda angoscia.
Oh, lo spettro della morte e lo spaventoso avvicinarsi dell’ultima ora!
Ahimè, quell’isolamento, l’allontanamento dai miei simili!
E non solo la mia ultima ancora di speranza era andata in fumo, ma anche la sorgente stessa del coraggio era esaurita… almeno per il momento.
Non mi resta che morire, dissi.
Credo in Dio. Aspetterò in silenzio che si compia la sua volontà!
Pronunciai ad alta voce queste parole, e, ripensando a tutta la mia infelicità, mi sforzai di rimanere silenziosa e tranquilla.
Tutti dobbiamo morire, disse una voce vicinissima a me, ma non tutti sono condannati a una morte lenta e prematura, come toccherebbe a lei se dovesse morire qui d’inedia.
Chi parla?
chiesi spaventata da quella voce improvvisa, incapace di considerarla una fonte di aiuto.
C’era una sagoma vicina a me, ma l’oscurità della notte e la mia vista indebolita mi impedivano di distinguerla.
Il nuovo venuto picchiò alla porta un colpo forte e prolungato.
È lei signor St. John?
gridò Hannah. Sí, sí.
Fa’ presto, apri.
Come deve essere bagnato e intirizzito con una sera cosí brutta!
Entri, le sue sorelle erano inquiete per lei, e credo che ci sia della gentaglia in giro.
È stata qui una mendicante… Anzi, vedo che non è ancora andata via!
È qui per terra. Si alzi!
Vergogna!
Si muova, ho detto.
Taci, Hannah!
Devo dire una parola a questa donna.
Tu hai fatto il tuo dovere a cacciarla, ora lasciami fare il mio nel riceverla.
Ero vicino e ho sentito la vostra conversazione.
Credo che sia un caso eccezionale, devo rendermene conto.
Lei, si alzi e passi avanti. Obbedii a fatica.
Mi ritrovai nella cucina pulita e illuminata, davanti al camino, tremante e sfinita, consapevole del mio pallore, del mio disordine, e dei miei vestiti fradici di pioggia.
Tutti, le due signorine, il signor St. John loro fratello e la vecchia domestica avevano gli occhi fissi su di me.
St. John, chi è?
chiese qualcuno. Non so.
L’ho trovata sulla soglia, fu la risposta.
Com’è pallida! disse Hannah.
Pallida come la morte, rispose un’altra voce.
Sta per cadere. Fatela sedere!
Ebbi un giramento di testa e mi sentii svenire, ma caddi su una sedia.
Non riuscivo a parlare, ma ero ancora in me.
Forse un po’ d’acqua le farà bene.
Hannah, va’ a prenderla.
È ridotta pelle e ossa.
Com’è magra ed esangue!
È proprio uno spettro!
È malata o ha solo fame?
Ha fame, credo.
Hannah, quello è latte? Dammelo, con un pezzo di pane.
Diana portò del pane, lo inzuppò nel latte, e me lo accostò alle labbra. Il suo viso era accanto al mio.
Vidi la pietà ch’esso esprimeva, e la compassione che rivelava il suo ansimare. Anche le sue semplici parole rivelavano l’emozione.
Cerchi di mangiare… Sí, ci provi, ripeté Mary con dolcezza, e le sue mani mi tolsero il cappello tutto bagnato, e mi sollevarono il capo.
Dapprima deglutii a fatica quel che mi veniva offerto, poi con avidità.
Non forzatela troppo all’inizio, disse il fratello. Ne ha bevuto abbastanza –.
Ed egli ritirò la tazza e il piatto.
Un altro po’, St. John, guarda che voglia ha negli occhi!
Per ora basta, sorella. Adesso cerca di farla parlare.
Chiedile come si chiama.
Mi sentivo di poter parlare, e risposi: Mi chiamo Jane Elliott –. Per timore di essere ritrovata, pensai di assumere un altro nome.
E dove vive? Dove ha i suoi amici? Rimasi in silenzio. Possiamo mandare a chiamare qualche suo conoscente? Scossi la testa.
Ci può dire qualcosa di sé?
Ora che avevo varcata la soglia di quella casa, e mi trovavo faccia a faccia coi suoi abitanti, non mi sentivo piú esiliata e bandita dall’umanità.
Non mi sentii piú una mendicante, ma ritrovai le mie buone maniere e il mio carattere.
Ritrovai me stessa e quando il signor St. John chiese delle spiegazioni, che al momento ero troppo debole per dare, dissi dopo una breve pausa: Signore, per questa sera non posso dirvi particolari.
Ma che cosa vuole che faccia per lei?
Nulla, risposi –.
Avevo solo la forza di dare risposte brevi.
Prese la parola Diana: Vuol dire, disse, che ora le abbiamo dato l’aiuto che chiedeva e che possiamo rimandarla in mezzo alla landa, nella notte, sotto la pioggia?
La guardai.
Il suo viso espressivo rivelava energia e bontà.
Mi feci coraggio.
Risposi al suo sguardo compassionevole con un sorriso, e dissi: Mi fido di voi.
Se fossi un cane randagio so che non mi caccereste di notte da casa vostra.
Lo so e non ho paura. Fate di me quel che vi pare. Ma perdonatemi se non posso parlar troppo, mi manca il fiato. Mi guardarono tutti e tre in silenzio.
Hannah, disse finalmente St. John, per ora lasciala seduta e non farle altre domande.
Fra dieci minuti dalle quel che resta del pane e del latte. Mary e Diana, andiamo in salotto e decidiamo il da farsi.
Uscirono.
Un momento dopo una delle signorine tornò, non so quale. Un soave torpore mi aveva invasa mentre sedevo davanti a quel bel fuoco. Sottovoce diede degli ordini ad Hannah. Poco dopo, con l’aiuto della domestica, mi fecero salire una scala.
Mi vennero tolti i vestiti bagnati, e fui accolta da un letto caldo e asciutto. Ringraziai Dio provando, pur nella sfinitezza di tutte le mie energie, un bagliore di gioia riconoscente e mi addormentai. Capitolo ventinovesimo La mia memoria non ricorda che confusamente i tre giorni e le tre notti successive.
Rammento solo qualche sensazione, pochi pensieri confusi e nessuna azione. Sapevo ch’ero nel lettino di una stanzetta.
Mi sembrava di esserci stata dalla nascita; giacevo immobile e non mi avrebbero potuto strappare di là senza uccidermi.
Non avevo nozione del tempo, del passaggio dalla mattina al pomeriggio, e dal pomeriggio alla sera.
Capivo quando qualcuno entrava o usciva dalla stanza, ma non riconoscevo chi fosse.
Comprendevo i discorsi che sentivo fare accanto a me, ma non riuscivo a rispondere; mi era impossibile sia aprire la bocca che muovere le gambe.
Chi mi visitava piú di frequente era Hannah, la domestica.
Le sue visite mi seccavano.
Desiderava che me ne andassi, lo percepivo, non capiva me né la mia situazione, e aveva delle prevenzioni sul mio conto.
Diana e Mary comparivano nella camera una o due volte al giorno. Restavano a parlare sottovoce accanto al mio letto. Son ben contenta che l’abbiamo ricevuta.
Sí, certamente l’avremmo trovata morta dinanzi alla porta, al mattino, se fosse stata fuori tutta la notte.
Mi chiedo quali peripezie abbia passato.
Delle dure privazioni, suppongo, emaciata e pallida com’è.
Dal suo modo di parlare la giudicherei una persona che ha studiato; il suo accento è privo d’inflessione, e i vestiti che si è tolta, per bagnati e infangati che fossero, sono poco usati e di buona qualità.
Ha un viso singolare; anche magro e sparuto com’è mi piace.
Una volta in buona salute e rianimato, deve essere grazioso.
Neppure una volta udii che esprimessero rimpianto per l’ospitalità che mi avevano offerto, o il minimo sospetto o antipatia a mio riguardo.
Per me era un gran conforto.
Il signor St. John non venne che una volta sola. Mi guardò, e disse che il mio stato di letargia era la reazione a una fatica lunga ed eccessiva. Dichiarò che non era necessario il medico; era certo che la natura, lasciata a se stessa, avrebbe risolto tutto per il meglio. Ogni nervo era stato teso fino all’estremo; tutto il sistema simpatico doveva riposare, ma di certo non avevo alcuna malattia.
Espresse questi giudizi in poche parole, a voce bassa e calma; e aggiunse, dopo un momento, con il tono di uomo di natura poco espansiva: Una fisionomia non comune, certo.
Senza alcuna traccia di volgarità o degradazione. Tutt’altro, rispose Diana.
A dire il vero, St. John, sento dell’affetto per questa povera creatura.
Vorrei che potessimo essere in grado di essere sempre i suoi benefattori.
Questo non è possibile, fu la risposta.
Scoprirete che è una giovane signora che ha avuto qualche contrasto coi parenti, e ha avuto il poco giudizio di lasciarli.
Se non si ostinerà, riusciremo forse a riconciliarli. Ma scorgo nel suo viso dei segni di energia che mi rendono scettico sulla sua trattabilità. Rimase a considerarmi per qualche minuto, e poi aggiunse: Ha l’aspetto di una persona sensibile, ma nient’affatto bella.
È molto malata, St. John.
Malata o sana, avrebbe sempre un viso bruttino. Nelle sue fattezze mancano assolutamente grazia e armonia. Il terzo giorno stavo già meglio.
Il quarto cominciai a parlare, a muovermi, ad alzarmi a sedere sul letto, e a girarmi. All’ora del pranzo Hannah mi aveva portato dell’avena e del pane tostato. Avevo mangiato con gusto. Il cibo era buono, e non piú avvelenato dal sapore della febbre.
Quando essa mi abbandonò, mi sentii relativamente in forze; ero stanca di riposare e non vedevo l’ora di muovermi.
Volevo alzarmi; ma che cosa potevo indossare?
Non avevo che i vestiti con cui avevo dormito per terra ed ero caduta nella palude.
Mi vergognavo di presentarmi in quella tenuta dinanzi ai miei benefattori.
Ma quell’umiliazione mi fu risparmiata.
Su una sedia accanto al letto trovai tutte le mie cose pulite e asciutte.
Il mio vestito di seta nera era appeso alla parete. Le tracce di fango erano scomparse. Le grinze fatte dalla pioggia stirate. Era decente. Anche le calze e le scarpe erano state ripulite.
Nella camera c’era il necessario per lavarsi e un pettine e una spazzola per i capelli.
Pur costretta a fermarmi in continuazione per la spossatezza, riuscii a vestimi.
Ero tanto dimagrita che i vestiti mi andavano larghi; ma coprii le manchevolezze con lo scialle, e cosí pulita e presentabile, senza traccia di sudicio e di disordine, che tanto detestavo, scesi piano, appoggiandomi alla balaustra, una scaletta di pietra fino ad arrivare in un corridoio lungo, stretto e basso, che mi portò in cucina.
La stanza era piena dell’odore del pane appena fatto e del calore del fuoco.
Hannah stava infornando.
Si sa che i pregiudizi sono difficili da sradicare soprattutto dall’animo delle persone prive d’educazione; vi allignano come erbacce fra le pietre.
Hannah sulle prime era stata fredda e rigida. Ultimamente aveva cominciato ad ammorbidirsi, e quando mi vide pulita e ben vestita mi elargí perfino un sorriso. Come, si è alzata?
disse.
Sta meglio, allora.
Se vuole, può sedersi al mio posto vicino al camino.
Mi indicò la sedia a dondolo. Mi ci accomodai.
La donna si muoveva affaccendata, e di tanto in tanto mi osservava con la coda dell’occhio.
Mentre estraeva le focacce dal forno, si voltò dalla mia parte e mi chiese all’improvviso: Ha mai mendicato prima di venire qui?
Rimasi per un istante sdegnata, ma non era certo il caso di angustiarsi: in effetti a lei mi ero presentata in qualità di una mendicante.
Le risposi con calma: Si sbaglia se pensa cosí. Non sono una mendicante piú di lei e delle sue signorine. Ci fu una pausa di silenzio e poi disse: Non capisco. Lei non ha casa né metallo, non è vero?
La mancanza di una casa e di metallo non mi rende una mendicante, nel senso che dà lei alla parola.
Ha studiato?
domandò poi.
Sí, molto.
È mai stata a scuola?
Sono stata a scuola otto anni.
Spalancò gli occhi.
Come mai non si può guadagnare da vivere, allora?
Me lo sono guadagnato finora; e spero di riuscirci di nuovo.
Che cosa deve fare con questi ribes?
le domandai vedendola portare un cestino di frutta.
Lo metto nelle focacce.
Me lo dia. Glielo pulisco. No. Non deve far nulla. Ma voglio far qualcosa. Me lo dia. Acconsentí.
Mi portò perfino un tovagliolo pulito da stendere sul mio vestito, perché non lo macchiassi.
Non è abituata ai lavori domestici, lo vedo dalle sue mani, osservò.
Faceva forse la cucitrice?
No, non ha indovinato. E ora, non importa quel che sono stata.
Non si scervelli dell’altro sul mio conto; mi dica invece come si chiama la casa dove siamo.
Alcuni la chiamano Marsh End, e altri Moor House.
E il signore che vi abita si chiama St. John?
No, il signore non abita qui; ci è venuto solo per qualche tempo.
La sua casa è la parrocchia di Morton. Quel villaggio a pochi chilometri di qui?
Sí.
E che cosa fa?
Il curato.
Ricordai la risposta della vecchia governante alla parrocchia, quando le avevo chiesto di vedere il pastore.
Questa allora è la dimora di suo padre?
Proprio cosí: ci viveva il vecchio signor Rivers, e prima di lui suo padre, suo nonno e il suo bisavolo.
Quel signore allora si chiama St. John Rivers?
Sí, St. John è il suo nome di battesimo. E le sorelle si chiamano Diana e Mary Rivers?
Sí.
Il padre è morto?
Morto tre settimane fa, di un colpo.
Non avevano la madre?
La signora è morta, fa oggi un anno.
Lei vive da tanto con la famiglia?
Sto qui da trent’anni.
Li ho tirati su tutti e tre io.
Vuol dire che è stata una domestica onesta e fedele. Me ne congratulo con lei, sebbene abbia avuto la scortesia di darmi della mendicante. Mi guardò ancora con stupore.
Credo che mi sono completamente sbagliata sul suo conto, disse, ma girano tanti imbroglioni, sa?
Mi deve perdonare.
Eppure, continuai io, con un tono un po’ severo, voleva lasciarmi fuori in una notte in cui non si sarebbe cacciato via un cane.
È vero, sono stata dura; ma che altro potevo fare?
Pensavo piú a quelle bambine che a me: poverine!
Non hanno nessuno che si prenda cura di loro, oltre a me.
Perciò devo essere un poco ruvida. Rimasi in silenzio per qualche minuto.
Non mi deve giudicare troppo severamente, osservò di nuovo.
Devo giudicarla severamente di certo, dissi.
E non tanto perché s’è rifiutata di darmi ricovero, o mi ha giudicato bugiarda, ma perché proprio un momento fa mi ha rimproverato di non aver casa, né denaro.
Alcuni degli uomini migliori che siano vissuti sulla terra sono stati poveri come sono io ora; e se lei è cristiana, non dovrebbe considerare la povertà come una colpa.
No, non dovrei, rispose. Lo dice anche il signor St. John. Mi sono sbagliata, l’ho capito, e ho ora tutta un’altra idea di lei.
Ha l’aria d’una donnina per bene. Cosí mi basta, la perdono.
Stringiamoci la mano.
Mi porse la mano infarinata e nodosa; un sorriso cordiale le rischiarò il viso rozzo e da quel momento diventammo amiche.
Ad Hannah evidentemente piaceva chiacchierare.
Mentre io pulivo la frutta, e lei preparava l’impasto per le focaccine, continuò a raccontarmi altri particolari riguardo il padrone e la padrona defunti e i bambini, come chiamava i tre figli.
Il vecchio signor Rivers era un uomo semplice, ma distinto, e di antica famiglia.
Marsh End, da quando era stata costruita, era appartenuta ai Rivers: ossia, diceva Hannah, da duecento anni. Sembrava piccola e umile a confronto del grande castello del signor Oliver nella vallata di Morton.
Ma lei se lo ricordava bene il padre di Bill Oliver: faceva l’operaio a cottimo nella fabbriche di aghi, mentre i Rivers erano una famiglia distinta già ai tempi degli Enrichi, come si poteva riscontrare dai registri della chiesa di Morton.
Tuttavia, ammetteva la domestica, il padrone era come l’altra gente, e non si distaccava molto dalla vita comune: amava come un pazzo la caccia e la terra.
La padrona no, lei era diversa. Le piaceva leggere e studiava molto; e i figlioli avevano preso da lei. Non c’era stato e non c’era nessuno come loro da quelle parti.
Avevano avuto la passione per lo studio da quando avevano imparato a parlare, ed erano sempre stati fatti a modo loro. Il signor St. John, appena era cresciuto abbastanza, era andato in seminario per diventare parroco; e le ragazze, appena avevano lasciato la scuola, avevano cercato un posto da istitutrici. Il padre qualche anno prima aveva perduto molto denaro per il fallimento di un uomo in cui aveva riposto la sua fiducia. E siccome non era abbastanza ricco per lasciar loro una fortuna in dote, avevano dovuto provvedere a se stesse. Già da molto tempo tornavano a casa solo di rado, e ora erano venute solamente per trattenersi poche settimane in seguito alla morte del padre.
Ma amavano molto Marsh End e Morton, tutte quelle brughiere e le colline che le circondavano. Avevano vissuto a Londra e in molte altre grandi città, ma dicevano sempre che non c’era posto piú bello di casa loro.
E poi erano tanto affettuose e andavano cosí d’accordo fra loro. Non aveva mai vista una famiglia cosí affiatata, diceva Hannah. Una volta finito di pulire il ribes, le chiesi dov’erano le due signorine e il fratello. Sono andati a Morton per una passeggiata; ma torneranno fra mezz’ora per il tè. Tornarono, infatti, secondo le previsioni di Hannah ed entrarono dalla porta della cucina. Il signor St. John, quando mi vide, fece solo un inchino e passò oltre. Le due signorine si fermarono.
Mary con parole calme e gentili mi disse quanto le faceva piacere che mi fossi sentita abbastanza in forze da scendere.
Diana mi prese le mani e scosse la testa. Avrebbe dovuto aspettare il mio permesso per scendere, disse.
Ha l’aspetto ancora tanto pallido ed esile!
Povera piccola!
La voce di Diana suonava al mio orecchio come un tubare di tortora.
L’espressione del suo sguardo mi deliziava.
Tutto il suo viso mi sembrava pieno di attrattiva.
Mary possedeva un viso altrettanto intelligente e i suoi lineamenti erano graziosi come quelli della sorella, ma era di carattere piú riservato, e di modi, se pur gentili, piú distaccati.
Nell’aspetto e nel modo di parlare Diana ispirava un certo senso di autorità: di certo era una donna volitiva.
Per natura sentivo il bisogno di appoggiarmi a un carattere autoritario come il suo, e di obbedire, se la mia coscienza e il mio amor proprio me lo permettevano, a una volontà attiva.
Che cosa ci fa qui?
essa continuò.
Non è il suo posto.
Io e Mary veniamo in cucina qualche volta, perché a casa ci piace sentirci in libertà, ma lei è ospite.
Deve venire in salotto. Sto benissimo qui. Niente affatto.
Hannah si agita e la copre di farina.
E poi, il fuoco è troppo caldo per lei, interruppe Mary.
Certo, aggiunse la sorella.
Venga, dia retta.
Sempre tenendomi per mano mi fece alzare, e mi condusse nella stanza interna. Segga qui, disse, facendomi accomodare sul divano, intanto che noi ci togliamo i cappotti e prepariamo il tè. È un altro dei privilegi di cui godiamo nella nostra casetta nella brughiera.
Ci prepariamo i pasti da noi quando ne abbiamo voglia, o quando Hannah è impegnata a fare il pane o il bucato, o a stirare.
Chiuse la porta lasciandomi sola con il signor St. John, che mi sedeva di fronte con un libro o un giornale in mano.
Osservai prima il salotto e poi il suo occupante.
Era una stanza piuttosto piccola, molto pulita e lustra, e accogliente, sebbene ammobiliata in modo semplice.
Le sedie antiche erano lucide, e il tavolo di noce sembrava uno specchio. Dei vecchi ritratti ornavano le pareti istoriate. Un armadio con sportelli a vetri conteneva dei libri e un antico servizio di porcellana.
Non vi erano arredi superflui nella stanza, e nessun mobile moderno eccetto due cestini da lavoro e uno scrittoio in palissandro, posati su una credenza.
Ogni cosa, compresi il tappeto e le tende, aveva l’aria usata e ben tenuta.
Il signor St. John, con gli occhi fissi sulla pagina che leggeva e le labbra serrate, sedeva immobile come uno dei ritratti delle pareti.
In quell’atteggiamento si prestava all’esame, non meno agevolmente che se fosse stato una statua. Era un giovane di circa ventotto o trent’anni, alto e slanciato. Aveva un viso notevole, con il classico profilo greco, una bocca e un mento degni di un ateniese. Raramente il volto di un inglese è cosí simile a un modello antico.
Con dei lineamenti cosí armoniosi certo era stato colpito dall’irregolarità dei miei.
Aveva degli occhi grandi e turchini, con le ciglia scure; la sua fronte alta, candida come l’avorio, era in parte coperta da un ciuffo di riccioli biondi.
Ecco un bel ritratto, non è vero?
Eppure colui che descrivo non mi dava l’impressione di una natura dolce, arrendevole, sensibile e neppure serena.
Sebbene fosse perfettamente immobile, scorgevo intorno alle narici, alla bocca e alla fronte degli indizi che denotavano inquietudine e durezza.
Finché non tornarono le sorelle, non mi degnò d’una parola e non mi rivolse neppure uno sguardo.
Diana, durante il suo andirivieni nei preparativi del tè, mi portò una focaccina appena tolta dal forno.
La mangi, disse, deve aver fame.
Hannah mi ha detto che ha preso solo un po’ di farinata d’avena per colazione.
Non la rifiutai, perché mi s’era risvegliato l’appetito.
Allora il signor Rivers chiuse il libro, si avvicinò al tavolo, e si sedette a fissarmi con i suoi occhi azzurri degni di un ritratto.
Era uno sguardo indiscreto, penetrante e insistente, che dimostrava che non era la riservatezza che fino allora l’aveva stornato da me.
Deve aver molta fame, disse.
Sí, signore.
Posseggo, per istinto, l’abitudine di rispondere brevemente alle domande brevi, con semplicità a domande dirette.
È stato un bene che un poco di febbre l’abbia costretta per tre giorni ad astenersi dal cibo.
Sarebbe stato pericoloso soddisfare subito il suo appetito. Ora può mangiare, benché ancora con moderazione.
Spero di non mangiare a lungo a sue spese, signore, fu la mia risposta spontanea e poco gentile.
No, egli disse freddamente. Quando lei ci darà l’indirizzo dei suoi parenti potremo scrivere, e potrà ritornare a casa. Le dirò francamente che questo sarà impossibile, perché non ho parenti, né casa. I tre mi guardarono, ma senza diffidenza.
Nei loro occhi c’era piú curiosità che sospetto, soprattutto in quelli delle signorine. Perché quelli di St. John, sebbene limpidi nel senso letterale del termine, erano difficili da interpretare.
Si aveva l’impressione che fossero usati piú come mezzo per indagare i pensieri altrui, che per rivelare i propri.
E questa mescolanza di perspicacia e di freddezza era volta piú a imbarazzare, che a incoraggiare. Non vorrà dire, osservò, che è completamente priva di parentele?
Sí.
Non un legame che mi unisca a essere vivente.
Non ho diritto a essere ammessa sotto alcun tetto d’Inghilterra. È una situazione strana alla sua età. Rivolse lo sguardo sulle mie mani, appoggiate alla tavola.
Mi chiesi che cosa vi cercava; ma le sue parole me lo spiegarono subito.
È mai stata sposata?
È nubile? Diana si mise a ridere.
Ma St. John, non ha piú di diciassette o diciott’anni, disse.
Ne ho quasi diciannove, ma non sono sposata.
No.
Sentii una vampata salirmi alle guance, perché quell’allusione al matrimonio risvegliava in me dei ricordi carichi d’amarezza e d’inquietudine.
Tutti i presenti notarono l’imbarazzo e l’emozione che mi avevano colto.
Diana e Mary vollero togliermi d’impaccio distogliendo gli occhi dal mio viso di fuoco, ma il fratello, piú freddo e severo, continuò a fissarmi, finché non mi uscirono le lacrime.
Qual è stata la sua ultima residenza?
chiese immediatamente. Sei troppo indiscreto, St. John, mormorò Mary a bassa voce.
Ma egli si curvò sulla tavola e rifece la domanda, sempre con lo stesso sguardo fermo e penetrante.
Il nome del luogo ove abitavo, e le persone con cui vivevo, devono rimaner segreti, risposi seccamente.
Lei ha il diritto, secondo me, di tenerlo nascosto sia a St. John che a chiunque altro lo voglia sapere, osservò Diana.
Eppure, se non saprò nulla di lei e della sua storia, non potrò aiutarla, egli disse.
E lei ha bisogno di aiuto, non è vero?
Cerco un vero filantropo che mi procuri un lavoro che sia in grado di fare, per un compenso che mi basti per vivere.
Non so se sono un vero filantropo; pure per uno scopo cosí onesto ho desiderio di aiutarla come meglio posso.
Cosí per prima cosa mi dica che cosa è abituata a fare e che cosa sa fare. Avevo finito di bere il tè, e mi sentivo rinfrancata, con i nervi tesi ora piú tonificati.
Mi sentii in grado di rispondere con fermezza a quel giudice sagace.
Signor Rivers, dissi rivolgendomi a lui e guardandolo con la stessa franchezza e la stessa fermezza con cui lui mi guardava, lei e le sue sorelle mi avete reso un grande servizio, il piú grande che un essere umano possa rendere a un suo simile.
Con la vostra generosa ospitalità mi avete salvata dalla morte. La vostra liberalità vi dà diritto illimitato alla mia gratitudine, e in un certo senso anche alla mia fiducia.
Vi racconterò della povera raminga che avete raccolto quel tanto che posso dirvi senza compromettere la mia pace intima, la mia sicurezza morale e fisica e quella degli altri.
Sono orfana, figlia di un pastore.
I miei genitori morirono prima che potessi conoscerli.
Fui allevata a carico di terzi, educata in un istituto di carità.
Vi dirò anche il nome del collegio dove passai sei anni come scolara e due anni come insegnante, l’Orfanotrofio di Lowood, nello ***shire.
Ne ha mai sentito parlare, signor Rivers? L’amministratore è il reverendo Robert Brocklehurst.
Ho sentito parlare del signor Brocklehurst, e conosco la scuola. Lasciai Lowood quasi un anno fa per fare l’istitutrice in una famiglia. Trovai una buona sistemazione, ed ero felice. Fui costretta ad abbandonare quel posto quattro giorni prima di capitare qui.
Non posso e non devo spiegare la ragione della mia partenza.
Sarebbe inutile, pericoloso, e suonerebbe addirittura incredibile.
Io non ne ho colpa, e sono innocente come voi tre.
Sono infelice e lo sarò per molto tempo, perché la catastrofe che mi ha cacciata dalla casa, dove avevo trovato il paradiso, era strana e terribile.
Per agevolare la mia partenza ho tenuto conto di due cose: rapidità e segretezza, per assicurarmi le quali lasciai tutto quello che possedevo eccetto un piccolo pacco.
Nella fretta e nell’agitazione l’ho dimenticato sulla carrozza che mi portava a Whitcross. Cosí sono arrivata da queste parti assolutamente priva di tutto. Ho dormito due notti all’addiaccio, e ho vagato per due giorni senza oltrepassare una soglia. E durante quei due giorni solo due volte ho assaggiato un po’ di cibo.
All’ultimo stadio di fame, di sfinitezza e disperazione, lei, signor Rivers, mi ha impedito di morire d’inedia dinanzi alla sua porta e mi ha accolto sotto il suo tetto.
So tutto quello che le sue sorelle hanno fatto per me finora, perché nel mio torpore non avevo completamente perso conoscenza, e mi sento debitrice tanto della loro spontanea e schietta compassione, quanto della sua carità evangelica.
Ora non farla piú parlare, St. John, disse Diana, non appena mi fermai.
Non deve procurarsi troppe emozioni. Venga sul divano e si segga, signorina Elliott.
Diedi un sobbalzo involontario nel sentire il mio nome falso, perché l’avevo dimenticato.
Il signor Rivers, a cui nulla sfuggiva, lo notò immediatamente. Ha detto che si chiama Jane Elliott, osservò. Difatti è il nome con cui voglio essere chiamata per il momento. Ma non è il mio vero nome, e quando l’ho udito m’è suonato strano.
Non vuol dire il suo vero nome?
No.
La cosa che piú temo è l’esser scoperta; e eviterò di rivelare particolari che possano farmi scoprire.
Le do ragione, disse Diana.
E ora, fratello, lasciale un poco di pace.
Ma, dopo esser stato soprappensiero qualche istante, St. John ricominciò imperturbabile e perspicace come prima.
Non è di suo gusto approfittare a lungo della nostra ospitalità e desidera, a quanto vedo, sottrarsi il piú presto possibile alla compassione delle mie sorelle, e soprattutto alla mia carità.
. Non vuol rimanere a nostro carico, quindi? Sí. L’ho già detto. Mi indichi cosa desidera che io faccia o come cercare un lavoro. Questo è tutto quel che chiedo.
Mi accontenterò della capanna piú umile, ma fino a quel momento permettetemi di rimanere qui.
Ho paura di affrontare nuovamente la fame e il freddo. Ma certo che lei rimarrà qui, disse Diana, posandomi la mano nivea sul capo.
Naturalmente, ripeté Mary con quella sincerità riservata che le era naturale.
Alle mie sorelle, vede, fa piacere trattenerla, disse St. John, come tratterrebbero e vezzeggerebbero un uccello mezzo morto di freddo sbattuto contro la finestra dal vento invernale.
Per quanto mi riguarda, io mi sento piú portato a metterla in grado di mantenersi da sé, e mi sforzerò di aiutarla.
Ma sappia che il mio raggio d’azione è ristretto.
Non ho sotto di me che una povera parrocchia di campagna: la potrò aiutare in modo assi modesto. E se disprezza i lavori umili, chieda aiuto a qualcuno piú autorevole di me. Ha già detto che è disposta a fare qualunque lavoro onesto, di cui è capace, rispose Diana per me. E sai bene, St. John, che non ha scelta; è costretta ad affidarsi a tipi scontrosi come te.
Farò la sarta, la domestica, la bambinaia, se occorre, risposi. Bene, disse il signor St. John senza scomporsi. Se questi sono i suoi propositi, le prometto di aiutarla a tempo e luogo. Poi riprese in mano il libro che leggeva prima del tè. Io mi ritirai di lí a poco.
Le mie forze non mi permettevano di stare alzata e di discorrere piú a lungo.
Capitolo trentesimo Piú facevo la conoscenza degli abitanti di Moor House, e piú mi piacevano.
In pochi giorni mi sentii abbastanza forte da stare in piedi tutto il giorno e da uscire un poco a passeggiare.
Potevo unirmi a Diana e a Mary nelle loro occupazioni, conversare con loro tutto il tempo che volevano, e aiutarle quando me lo permettevano.
Vi era in questi rapporti un piacere vivo, e del tutto nuovo per me, nato dal perfetto accordo di gusti, di sentimenti e di principî.
Amavo leggere gli stessi libri che piacevano a loro.
Provavo gioia in quello che anche a loro procurava piacere. Sentivo rispetto per ciò che riceveva la loro approvazione. Le due sorelle amavano la loro casa isolata.
E anch’io percepivo il fascino acuto e tenace di quella vecchia costruzione piccola e grigia, col suo tetto basso, le finestre a inferriate, i muri sgretolati, il viale di pini secolari, piegati dalla violenza degli incessanti venti montani, il giardino ombreggiato da tassi e da agrifogli, dove non allignavano che i fiori piú robusti.
Le mie ospiti erano affezionate alla brughiera purpurea che circondava la loro abitazione, alla valle incassata percorsa dal sentiero sassoso che conduceva fino alla loro porta, che si apriva prima fra ciuffi di felci e poi fra pochi magri pascoli, che costeggiavano le brulle distese di erica e davano cibo a un gregge di pecore grigie coi loro agnelli dal muso lanoso.
Sí, per quel paesaggio provavano un attaccamento entusiastico.
Io comprendevo la loro passione e la condividevo sinceramente. Sentivo il fascino del luogo, e il carattere sacro della solitudine.
Il mio occhio seguiva incantato il profilo delle alture e dei picchi, le varie sfumature delle creste e delle valli coperte di muschio, d’erica, di tappeti fioriti, di felci lucenti, dai toni caldi delle rocce granitiche.
Questi particolari rappresentavano per me come per loro una fonte di piacere pura e dolce.
Il vento violento e la brezza, i giorni di brutto e di bel tempo, le ore dell’alba e del tramonto, il chiaro di luna e le notti tenebrose di quelle regioni suscitavano, a me come a loro, attrazione e incanto.
Fra le mura domestiche, ci si comprendeva allo stesso modo.
Avevano tutte e due piú talento e piú cultura di me; ma io m’incamminavo con ardore sulla strada per cui mi avevano preceduto.
Divoravo i libri che mi passavano.
Era un vero piacere discutere con loro, la sera, di ciò che avevo letto durante il giorno.
I nostri pensieri, le nostre opinioni corrispondevano e si incontravano. In breve, la nostra intesa era perfetta. Se fra noi tre c’era una che prevaleva sulle altre, era Diana.
Fisicamente mi superava di molto: bella e robusta, aveva un’esuberanza fisica e una vitalità che mi stupivano e confondevano.
Io chiacchieravo un poco al principio della sera, ma, esaurita la mia riserva di vivacità, mi sedevo volentieri su uno sgabello ai piedi di Mary, appoggiavo la testa sulle sue ginocchia e stavo a sentirle parlare fra loro e approfondire un argomento cui io avevo appena accennato.
Diana si offrí di insegnarmi il tedesco, e presi gusto a imparare da lei.
La parte dell’insegnante le piaceva e le si adattava, cosí come quella della scolara piaceva e si adattava a me.
Le nostre nature si completavano. Un forte, reciproco affetto ne fu il risultato. Scoprirono che disegnavo.
I loro pennelli e le loro scatole di colori furono messi immediatamente a mia disposizione.
La mia abilità, superiore alla loro su questo punto, le incantò. Mary rimaneva delle ore intere a guardarmi lavorare. Poi volle prendere lezioni, e si dimostrò un’allieva docile, intelligente e costante. In mezzo a tutte queste occupazioni, i giorni passarono come le ore, e le settimane come i giorni.
Ma St. John non partecipava all’intimità che cosí spontaneamente e rapidamente si era creata tra me e le sue sorelle.
Una delle ragioni di questa distanza era che stava raramente a casa.
Gran parte del suo tempo era dedicata a visitare i poveri e gli ammalati della popolazione della sua vasta parrocchia.
Il tempo non ostacolava queste sue visite pastorali; con la pioggia e con il sole, finite le ore di studio della mattina, prendeva il cappello e con il vecchio pointer del padre al seguito, partiva per la sua missione di amore o di dovere: non so bene sotto quale dei due aspetti considerasse quell’incombenza.
A volte, quando il tempo volgeva troppo al brutto, le sorelle gli facevano delle rimostranze.
Diceva allora, con un sorriso strano, piú solenne che gaio: Se mi faccio fermare in questi facili doveri da un soffio di vento o da qualche goccia di pioggia, con che spirito mi preparerò all’avvenire che mi propongo?
Di solito Diana e Mary rispondevano con un sospiro, o con qualche istante di triste riflessione.
Ma c’era, oltre questo, un altro ostacolo alla nostra amicizia: il suo carattere riservato, meditativo e perfino taciturno.
Pieno di zelo per i doveri del suo ministero, impeccabile nella vita e nelle abitudini, non pareva godere di quella serenità spirituale, di quella gioia intima che dovevano essere la ricompensa di un vero cristiano e di un filantropo praticante.
Spesso la sera, quando sedeva accanto alla finestra con i suoi fogli davanti, smetteva di leggere e scrivere, e col mento sulla mano si abbandonava a non so quali pensieri; ma si coglievano l’agitazione e il turbamento che l’attraversavano, dai lampi dei suoi occhi e dal dilatarsi delle pupille.
La natura, credo, non era per lui quella fonte di delizie ch’era per le sorelle.
Una volta sola lo sentii esprimere una forte ammirazione per le colline, e un attaccamento innato per il tetto scuro e le mura ammuffite che chiamava casa sua; ma nel tono e nelle parole c’era piú desolazione che piacere.
Non percorreva mai la brughiera per amore del suo incantevole silenzio, né per scoprire i mille piaceri rasserenanti che poteva offrire. Proprio per quel temperamento poco comunicativo, mi ci volle del tempo per comprendere la sua mentalità. Me ne feci un’idea la prima volta che lo udii predicare nella sua chiesa di Morton. Vorrei riuscire a parlare di questa predica, ma me ne sento incapace. Non riesco neppure a rendere fedelmente l’impressione che mi fece. Cominciò calmo, e in realtà, a considerare solo il tono della voce, tale rimase fino alla fine. Uno zelo ardente, sebbene rigorosamente controllato, animò ben presto la sua dizione precisa, ed eccitò la sua lingua nervosa. La predica aumentò di vigore, ma senza sfuggire al suo controllo.
Il cuore ne era penetrato, la mente stupita della bravura del predicatore, ma né l’uno né l’altra ne erano confortati.
Era pervaso da una strana amarezza, ignorava la dolcezza e la consolazione. Erano frequenti le allusioni alle rigide dottrine calviniste, alla scelta, alla predestinazione, alla perdizione; e ogni riferimento a questi argomenti suonava come una sentenza per il giudizio universale.
Al termine del sermone, invece di sentirmi piú buona, piú calma, piú rassicurata dal discorso, provai una tristezza indicibile.
Non so se agli altri facesse lo stesso effetto, ma a me sembrava che l’eloquenza a cui avevo assistito scaturisse da una profondità ove si agitavano passioni insoddisfatte e aspirazioni inquietanti. St. John Rivers, per quanto puro, coscienzioso e pieno di zelo, non aveva certo trovato quella pace di Dio che va al di là di ogni comprensione. Non l’aveva trovata piú di me, immagino, con i miei segreti e i rimpianti che mi torturavano per il mio idolo infranto e il mio paradiso perduto.
Non ne faccio menzione da un po’, ma qui sentimenti continuavano a tiranneggiarmi senza tregua.
Intanto era passato un mese.
Diana e Mary presto se ne sarebbero andate da Moor House, per far ritorno a una vita e a un ambiente molto diversi: facevano le istitutrici in una grande città moderna dell’Inghilterra del sud.
Entrambe avevano un posto in una famiglia i cui membri, ricchi e orgogliosi, le consideravano soltanto come umili dipendenti, ignorando le loro qualità innate, e apprezzavano le loro capacità alla stregua dell’abilità della cuoca o del buon gusto della cameriera.
Il signor St. John non mi aveva ancora parlato dell’occupazione che aveva promesso di cercare per me. Eppure ormai urgeva che trovassi un lavoro.
Una mattina, rimasta in salotto da sola con lui per alcuni minuti, mi arrischiai ad avvicinarmi al vano della finestra, dove tavolo e seggiola gli facevano da studiolo.
Stavo per parlare, benché non sapessi come rompere il ghiaccio di fronte a una natura riservata come la sua, quando fu lui a risparmiarmi il fastidio, cominciando a parlare per primo.
Ha una domanda da farmi?
chiese alzando gli occhi al mio cospetto. Sí.
Vorrei sapere se ha sentito di qualche lavoro per me.
Ho trovato qualche cosa per lei tre settimane fa; ma mi sembra cosí utile e felice qui, le mie sorelle le si sono tanto affezionate, e la sua compagnia dà loro tanto piacere, che mi è sembrato inopportuno dividervi prima che la loro prossima partenza da Marsh End lo renda necessario.
Partiranno fra tre giorni, dissi. Sí, e quando saranno partite io farò ritorno alla parrocchia di Morton. Hannah mi accompagnerà, e questa vecchia casa rimarrà chiusa. Attesi qualche istante che continuasse; ma i suoi pensieri avevano preso un’altra direzione e il suo sguardo parve allontanarsi da me e dalle mie preoccupazioni. Fui costretta a riportarlo su quell’argomento di vitale importanza per me. Qual è l’occupazione che aveva in vista, signor Rivers? Spero che questo rinvio non aumenterà la difficoltà di ottenere il lavoro. Oh, no: è un posto che dipende unicamente da me offrirle. E starà a lei accettarlo o no.
Si fermò di nuovo.
Poiché pareva riluttante a continuare, la mia impazienza crebbe e gli feci capire quel che pensavo a gesti e sguardi piú che a parole.
Non abbia fretta di sapere, disse.
A dir la verità non ho nulla di speciale e vantaggioso da offrirle.
Prima di parlare, devo ricordarle quello che le avevo detto fin dall’inizio: l’aiuto che le avrei dato sarebbe stato quello del cieco allo zoppo.
Sono povero.
Pagati i debiti di mio padre, tutto il patrimonio che mi rimarrà sarà questa baracca in rovina, la fila di pini schiantati, il piccolo appezzamento di brughiera di fronte ai tassi e agli agrifogli.
Sono di famiglia oscura.
I Rivers sono un casato antico, ma dei tre ultimi discendenti, due devono guadagnarsi il pane fuori di casa, e il terzo si sente estraneo alla sua terra natía, non solo in vita, ma in morte.
Già, e si ritiene per inclinazione privilegiato dalla sorte, e non aspira che al giorno in cui reciderà ogni legame col mondo carnale, e in cui il capo di quella Chiesa militante, di cui è un umilissimo membro, pronuncerà le parole: Alzati e seguimi!
St. John proferí queste parole con lo stesso tono calmo e profondo con cui pronunciava le prediche, con le guance infiammate e lo sguardo lampeggiante. Riprese: E dal momento che sono povero e di famiglia oscura, non posso offrirle che un lavoro povero e oscuro. Lei può perfino giudicarlo degradante. Noto infatti che ha delle abitudini che la gente di mondo definirebbe raffinate. I suoi gusti tendono all’ideale, ed è vissuta fra persone istruite. Ma a mio giudizio nulla, che serva a migliorare la nostra razza, è umiliante.
Ritengo che piú arido e ingrato è il suolo che tocca al cristiano di coltivare, piú limitate sono le ricompense per il suo lavoro, piú grande è il merito.
Questo è il compito del pioniere. E i primi pionieri del Vangelo furono gli Apostoli, il loro capo Gesú, il Redentore. Ebbene?
dissi io quando si arrestò di nuovo.
Continui… Prima di continuare mi passò con lentezza gli occhi sul viso, quasi i miei lineamenti fossero una pagina su cui potesse leggere.
E poi espresse in parte il risultato di questo suo esame nelle seguenti osservazioni.
Credo che accetterà il posto che le offrirò, e vi rimarrà qualche tempo, ma non per sempre; non piú a lungo di quanto io possa mantenere il ristretto e opprimente ufficio di povero parroco di paese.
Perché nella sua natura, come nella mia, vi è un elemento, sebbene di diverso genere, inconciliabile con la quiete. Si spieghi, lo sollecitai quando si interruppe di nuovo.
Naturalmente, la proposta che le farò è ben misera e umile.
Io non resterò ancora a lungo a Morton, ora che mio padre è morto e che sono padrone delle mie azioni.
Lascerò il posto probabilmente entro un anno; ma finché rimarrò qui, cercherò di tutto per migliorarlo. Morton, quando vi arrivai due anni fa, non aveva la scuola. I figli dei poveri non avevano alcuna possibilità di istruirsi. E cosí creai una scuola per i ragazzi. Ora ho intenzione di aprirne una per le ragazze.
A questo scopo ho preso in affitto un locale con attigua una casetta che faccia da alloggio per la maestra. Avrà uno stipendio di trenta sterline l’anno.
La casa è già ammobiliata in maniera semplice, ma decorosa, grazie alla generosità della signorina Oliver, unica figlia del signor Oliver, il solo uomo ricco della mia parrocchia, proprietario della fabbrica di aghi e della fonderia della vallata.
La stessa signorina pagherà un’orfana dell’ospizio perché aiuti la maestra nelle faccende domestiche e nella pulizia della scuola, perché le sue occupazioni scolastiche le impediranno di badare di persona alla casa.
Accetta questo posto di maestra?
Pose la domanda con tono quasi precipitoso, come se si aspettasse di sentirmi rifiutare l’offerta con indignazione o almeno con disprezzo.
Certo non conosceva abbastanza i miei pensieri e sentimenti, per poter prevedere sotto quale luce avrei considerato la proposta.
Si trattava senza dubbio di un posto modesto, ma mi offriva ciò di cui avevo bisogno: un rifugio sicuro. Era un lavoro faticoso, ma, a confronto di quello di istitutrice in una famiglia ricca, aveva il vantaggio di essere indipendente. La paura di servire degli estranei, peraltro, mi trapassava l’animo come un ferro rovente.
Non era un lavoro indegno, né spiritualmente degradante. Mi decisi. La ringrazio della proposta, signor Rivers, e l’accetto con tutto il cuore. Mi ha capito bene?
continuò. È una scuola di paese.
Le scolare sono ragazze povere, figlie di operai, al massimo di agricoltori. Tutto quello che dovrà insegnare è cucire, far la maglia, leggere, scrivere e far di conto.
Potrà mettere da parte i suoi talenti, e non saprà piú che farsene dei suoi doni intellettuali, dei suoi sentimenti e dei suoi gusti.
Li riserverò per il giorno in cui serviranno.
Allora le è tutto chiaro?
Sí.
Sorrise, e questa volta non di un sorriso triste e amaro, ma profondamente compiaciuto e grato.
E quando intende cominciare l’esercizio delle sue funzioni?
Andrò a vedere la casa domani e aprirò la scuola la settimana ventura, se lei è d’accordo.
Benissimo, siamo intesi.
Si alzò e cominciò a passeggiare per la stanza.
Poi si fermò e mi guardò di nuovo.
Scosse la testa.
C’è qualcosa che non va, signor Rivers?
domandai.
Lei non rimarrà a Morton per molto tempo.
No, no! Perché?
Che ragione ha di pensare cosí? Glielo leggo negli occhi.
E non c’è scritta la promessa di accettare questa situazione per sempre.
Io non ho ambizione.
Egli trasalí a queste parole.
No!
Che cosa le ha fatto pensare all’ambizione?
Chi ha dell’ambizione? Io sí, lo riconosco. Ma come l’ha scoperto? Io parlavo di me.
Ebbene, se lei non ha ambizione, però è… si fermò.
Che cosa? Stavo per dire, appassionata.
Ma forse potrebbe male interpretare il vocabolo e offendersene.
Voglio dire che gli affetti e le simpatie umane hanno potente presa su di lei.
Sono certo che si stancherà presto di passare il suo tempo nella solitudine e di dedicarsi a un lavoro monotono, del tutto privo di stimoli.
Non piú di quanto potrei essere contento io, aggiunse con enfasi, a vivere sepolto nella palude, rinchiuso fra le montagne.
La natura che Dio mi ha dato vi si oppone; le mie facoltà, che sono un dono del cielo, qui sono paralizzate, rese inutili. Lei potrà dire che mi contraddico, io, che predicavo di accontentarsi di una sorte umile, e che riconoscevo al servizio di Dio anche i piú modesti lavoratori… Io, suo ministro, quasi deliro nella mia inquietudine.
Ma, in qualche modo, si devono pur conciliare le inclinazioni e i principî. Uscí dalla stanza. In quei pochi minuti l’avevo conosciuto piú che in tutto il mese precedente.
Eppure mi aveva lasciato perplessa anche questa volta.
Diana e Mary diventarono tristi e silenziose via via che si avvicinava il giorno in cui avrebbero dovuto lasciare il fratello e la casa.
Si sforzavano di fare come se niente fosse, ma la pena contro cui lottavano non era di quelle che si possono facilmente vincere e celare.
Diana lasciava capire che sarebbe stata una separazione diversa dalle altre.
Per quel che riguardava St. John, una separazione di anni, se non forse per sempre.
Sacrificherà alle sue aspirazioni gli affetti familiari e sentimenti ancor piú potenti, disse la donna.
St. John pare una persona calma, Jane, ma nasconde un animo vulcanico. Diresti che è un uomo dolce, mentre in certe cose è inesorabile come la morte.
E il peggio è che la mia coscienza non mi permette di dissuaderlo dalla sua grave decisione; certamente per il momento non posso biasimarlo.
È giusto, nobile, cristiano, eppure mi spezza il cuore!
I begli occhi si inumidirono di lacrime.
Mary chinò la testa sul suo lavoro.
Ora siamo senza padre, mormorò, presto saremo senza fratello e senza casa.
In quel momento si verificò un caso che parve dimostrare la verità del detto che le disgrazie non vengono mai sole, e aggiungere alle loro angustie l’amarezza di sapere che tra il dire e il fare c’è di mezzo il mare.
St. John passò dinanzi alla finestra con una lettera in mano.
Entrò.
Lo zio John è morto, egli disse.
Le sorelle fecero un gesto di sorpresa; la notizia sembrò che destasse in loro piú interesse che dolore.
Morto?
ripeté Diana.
Sí.
Rivolse uno sguardo interrogativo al fratello.
E allora?
domandò a bassa voce.
Allora cosa, Diana?
ripeté quello, senza scomporsi.
Ebbene, nulla.
Leggi.
Le gettò la lettera in grembo.
Diana le diede un’occhiata e la passò a Mary.
La ragazza la lesse attentamente in silenzio e la restituí al fratello.
I tre si guardarono e poi sorrisero di un sorriso stanco e penoso.
Amen!
Potremo vivere lo stesso, disse finalmente Diana.
Ma per forza si pensa a quello che sarebbe potuto essere, disse il signor Rivers, e il contrasto peggiora il quadro della realtà.
Piegò la lettera, la chiuse nello scrittoio, e uscí di nuovo.
Per qualche minuto nessuno parlò, poi Diana si rivolse a me.
Tu ti meraviglierai, Jane, disse, della nostra aria misteriosa, e ci crederai delle persone senza cuore che non si commuovono alla morte di un parente tanto stretto come uno zio; ma noi non l’abbiamo mai visto, né conosciuto.
Era fratello di mia madre.
Lui e mio padre litigarono, molto tempo fa.
Fu per seguire il suo consiglio che mio padre arrischiò la maggior parte della sua fortuna in una speculazione rovinosa. Ci furono recriminazioni reciproche e i due si separarono carichi di rabbia, per non riconciliarsi mai piú. Mio zio si impegnò in seguito in imprese piú fortunate; pare che avesse accumulato una fortuna di ventimila sterline.
Non si era sposato e non aveva parenti piú stretti di noi, e di un’altra persona.
Mio padre sperò sempre che avrebbe riparato il suo errore, lasciandoci suoi eredi.
Quella lettera ci informa che ha lasciato fino all’ultimo soldo all’altra parente, a eccezione di trenta ghinee da dividersi fra St. John, Diana e Mary per l’acquisto di tre fasce da lutto.
Certo, aveva il diritto di agire come voleva: eppure alla notizia abbiamo sentito una passeggera tristezza.
Io e Mary con mille sterline ciascuna ci saremmo considerate ricche; e a St. John quella somma sarebbe stata preziosa per il bene che gli avrebbe permesso di fare.
Data questa spiegazione, lasciarono cadere l’argomento, e né il signor Rivers, né le sorelle ci tornarono piú sopra.
Il giorno seguente lasciai Marsh End per Morton.
E il giorno dopo Diana e Mary partirono per una città lontana.
Una settimana piú tardi il signor Rivers e Hannah erano alla parrocchia e la vecchia dimora fu abbandonata.
Capitolo trentunesimo La mia casa, perché finalmente possedevo una casa, era composta da una stanzetta coi muri intonacati e col pavimento di legno, in cui si trovavano quattro sedie dipinte, un tavolo, un orologio a pendolo, una credenza, con due o tre piatti e scodelle, e un servizio da tè di maiolica.
Di sopra, una camera delle stesse dimensioni della cucina, con un letto e un cassettone piccolo, ma fin troppo ampio per contenerci il mio misero guardaroba, nonostante che la bontà delle mie amiche gentili e generose l’avesse arricchito dello stretto necessario.
Era sera.
Col dono di un’arancia avevo congedato l’orfanella che mi faceva da servetta.
Sedevo da sola davanti al fuoco.
Quella mattina avevo aperto la scuola del villaggio.
Avevo venti scolare, delle quali solo tre sapevano leggere: nessuna sapeva scrivere o far di conto.
Diverse lavoravano a maglia, ma solo qualcuna cuciva un poco.
Parlavano tutte con l’accento del posto e sulle prime facevo fatica a capirle.
Alcune, oltre che ignoranti, erano sgarbate, rozze e ottuse; ma ce n’erano altre docili, desiderose di imparare, che dimostravano un carattere che mi attirava.
Non dovevo dimenticare che quelle contadinelle malvestite erano fatte di carne e ossa come i rampolli delle famiglie nobili, e che nei loro cuori come in quelli aristocratici esistevano barlumi di raffinatezza, intelligenza e buoni sentimenti.
Sarebbe stato mio dovere sviluppare quei germi; di sicuro quel compito mi avrebbe riservato delle soddisfazioni.
Dalla mia vita futura non mi aspettavo molte gioie, eppure non dubitavo, se fossi riuscita a disciplinare lo spirito e a compiere il mio dovere, che sarei stata in grado di tirare avanti giorno per giorno.
Mi ero sentita soddisfatta e contenta nelle ore che avevo trascorso in quella classe povera e spoglia?
Per la verità, devo rispondere di no. Anzi in un certo senso mi ero sentita infelice. Mi sentivo, sciocca che ero, di essere finita un gradino piú in basso.
Mi chiedevo se non avevo preso una strada che mi avrebbe fatto scendere piuttosto che salire nella scala sociale. Ero alquanto sgomenta di fronte all’ignoranza, alla povertà, alla rozzezza di coloro che mi circondavano.
Ma non mi si giudichi troppo male per questi sentimenti.
Sapevo che erano ingiusti, e questo era già un passo avanti.
Avrei cercato di vincerli.
L’indomani, speravo, le cose sarebbero andate meglio, e di lí a qualche settimana li avrei vinti del tutto; nel giro di qualche mese, forse, la gioia di vedere che le mie scolare erano migliorate avrebbe sostituito la soddisfazione alla ripugnanza.
Mi chiedevo se non sarebbe stato meglio lasciarsi vincere dalla tentazione, dare ascolto alla voce della passione, che mi aveva suggerito di rinunciare alla lotta, di lasciarmi cadere in una rete di seta, e addormentarmi sui fiori che la nascondevano; mi sarei svegliata in un clima meridionale, immersa nel lusso e nell’ozio di una villa, e in quel momento mi sarei trovata in Francia, in qualità di amante del signor Rochester, a passare buona parte del mio tempo nei trasporti dell’amore, perché, certo, lui mi avrebbe amata appassionatamente.
Nessuno mi avrebbe mai amato piú di lui.
Non avrei mai piú conosciuto il dolce omaggio reso alla bellezza, alla gioventú, alla grazia, perché nessun altro avrebbe visto in me queste attrattive. Era innamorato e orgoglioso di me, come non lo sarebbe mai stato nessun altro. Ma dove mi portavano quei pensieri e soprattutto i miei sentimenti?
Ma che cosa era meglio?
Essere schiava di un paradiso illusorio a Marsiglia, nel vortice di un’illusione passeggera per poi piangere lacrime amare di rimorso e di vergogna subito dopo, oppure far la maestra in un villaggio, in una ventilata valle montana del salubre cuore dell’Inghilterra, e lí vivere libera e onesta?
Sí, avevo avuto ragione a obbedire alla legge morale, e a sfuggire all’insana tentazione di un momento di follia.
Dio mi aveva messo sulla buona strada e di questo lo ringraziavo. A questo punto delle mie riflessioni, mi alzai e andai alla porta per guardare il tramonto. Quel giorno c’era stata la mietitura, e osservai i campi tranquilli che si stendevano dinanzi alla mia casetta, distante piú di mezzo chilometro dal villaggio. Gli uccelli lanciavano i loro ultimi versi. L’aria era dolce, la rugiada balsamica. A quello spettacolo mi sentii felice, e poco dopo mi sorpresi a piangere. Perché?
La sorte mi aveva condannato a non rivedere il mio padrone, e forse il dolore e la collera l’avevano già trascinato fuori dalla buona strada, oltre ogni speranza di poter ritornare indietro.
Smisi di guardare il tenero cielo vespertino e la valle solitaria di Morton.
Non distinguevo nessuna casa eccetto la chiesa e la parrocchia, seminascoste dagli alberi, e all’altra estremità il tetto di Vale Hall, la dimora del ricco signor Oliver e di sua figlia.
Nascosi gli occhi fra le mani e appoggiai la testa contro lo spigolo di pietra della porta di casa mia: di lí a poco, però, un leggero brusío vicino al cancelletto che separava il mio minuscolo giardino dal prato mi fece alzare gli occhi.
Carlo, il vecchio cane del signor Rivers, stava spingendo col muso il cancello, sul quale era appoggiato il signor St. John in persona, a braccia conserte.
Mi fissava, con la fronte aggrottata, lo sguardo serio e quasi seccato. Lo pregai di entrare.
No, non mi posso trattenere; sono venuto solo a portarle un pacchetto che le mie sorelle hanno lasciato per lei. Credo che contenga una scatola di colori, dei pennelli e dei fogli di carta.
Mi avvicinai per prenderlo.
Era un dono gradito.
Mi parve che in quel frattempo mi osservasse con aria severa, e non gli sfuggirono le tracce delle mie lacrime.
Il suo primo giorno di lavoro è stato piú arduo di quello che si aspettava?
mi chiese. Oh, no!
Al contrario.
Credo che in breve tempo mi intenderò benissimo con le mie allieve.
Forse allora la sistemazione, la sua casa, l’arredamento l’hanno delusa?
Sí, sono molto modeste, ma… Lo interruppi: La mia casetta è pulita e tiene l’acqua e il mobilio è sufficiente e comodo.
Tutto quello che mi circonda mi procura gratitudine e non tristezza.
Non sono tanto sciocca e superficiale da rimpiangere la mancanza di un divano, di un tappeto, e di un servizio d’argento.
Cinque settimane fa non possedevo nulla, ero proscritta dalla società, mendicante e derelitta; ora ho conoscenze, una casa e un lavoro. Mi sento grata alla bontà di Dio, alla generosità degli amici, alla mia buona sorte.
Non mi posso lamentare.
Sente forse il peso della solitudine? La sua casetta è buia e vuota. Non ho avuto ancora il tempo di oziare, e tantomeno di stancarmi della solitudine. Molto bene.
Spero che sia come dice lei.
In ogni modo, il buon senso le dirà che è ancora troppo presto per cedere alle tentazioni della moglie di Lot.
Non so naturalmente che cosa ha lasciato prima che io la conoscessi; ma la consiglio di resistere con fermezza alla tentazione di voltarsi indietro.
Continui senza esitazione il suo attuale compito almeno per qualche mese. È quel che intendo fare, risposi.
St. John continuò: È duro combattere le inclinazioni e piegare la natura; ma so per esperienza che ci si può riuscire.
Dio manda la pioggia secondo i panni che abbiamo; e quando non riusciamo ad ottenere l’aiuto che ci serve, e la volontà ci spinge verso una strada che non possiamo seguire, non dobbiamo abbandonarci all’ozio e alla disperazione.
Dobbiamo cercare un altro nutrimento per lo spirito, forte quanto il frutto proibito a cui si aspirava, ma forse piú puro.
E dobbiamo cercare per le nostre aspirazioni una strada diritta e larga quanto quella che la sorte ci ha negato, anche se piú difficile da percorrere.
Un anno fa mi sentivo profondamente infelice, perché credevo d’aver errato a prendere gli ordini. I doveri monotoni mi annoiavano a morte.
Desideravo con tutto il cuore partecipare alla vita del mondo, sognavo il travaglio piú eccitante di una carriera letteraria, l’esistenza dell’artista, dello scrittore, dell’oratore.
Tutto piuttosto che quella del curato.
Sí, il cuore di un uomo politico, di un soldato, di un prescelto alla gloria, di un amante della celebrità, di un assetato di potere batteva sotto la cotta del pastore.
Non mi restava che cambiare quell’esistenza sventurata o morire. Dopo un periodo di tenebre e di lotta, comparve la luce e mi giunse un aiuto. La mia esistenza limitata si trasformò improvvisamente in un piano infinito. Mi giunse l’ordine dal cielo di alzarmi, raccogliere le mie forze, spiegare le ali, e salire a eccelse altezze.
Dio mi aveva riservata una missione; per adempierla degnamente, erano necessari coraggio e forza, bravura ed eloquenza, le migliori qualità del soldato, dell’uomo di stato e dell’oratore, insomma; tutte si sommano nel buon missionario.
Decisi di diventare missionario. Da quel momento il mio stato d’animo è cambiato.
Le mie facoltà, fino allora incatenate, si sono sciolte dalla schiavitú, della quale non resta che un rammarico cocente che il tempo guarirà.
Mio padre si era opposto al mio proposito; morto lui, nulla piú mi ostacola.
Sistemati gli affari, trovato un sostituto per Morton, tagliati uno o due legami sentimentali, l’ultima lotta con la debolezza umana, della quale sicuramente riuscirò vincitore perché l’ho giurato a me stesso, sarò pronto a lasciare l’Europa per l’Oriente.
Disse tutto ciò con un tono strano, controllato ma enfatico.
Mentre parlava, invece di rivolgersi a me fissava il sole al tramonto, che io pure stavo guardando. Voltavamo tutti e due le spalle al sentiero che saliva al cancelletto. Non avevamo udito alcun passo sul viottolo dove l’erba cresceva alta, l’unico rumore che giungesse fino a noi era lo scorrere del fiume in fondo alla valle. Perciò trasalimmo quando una voce vivace, dolce come una campanella d’argento, esclamò: Buona sera, signor Rivers. E buona sera, vecchio Carlo. Il suo cane, signore, è piú pronto di lei a riconoscere gli amici. Ha rizzato le orecchie e scodinzolato quando ero ancora in fondo al campo, mentre lei mi volge ancora le spalle.
Era vero… Sebbene il signor Rivers avesse trasalito ai primi accenti di quella voce armoniosa, come se gli fosse scoppiato un fulmine sopra la testa, era rimasto con le braccia appoggiate al cancello e il volto rivolto a occidente, nello stesso atteggiamento, fino alla fine della frase.
Si voltò finalmente, con lentezza voluta.
Una visione era improvvisamente apparsa al suo fianco: una figura giovane e graziosa tutta vestita di bianco, dalle forme eleganti ma piene. E quando, dopo aver accarezzato Carlo, l’apparizione sollevò la testa e si gettò indietro il lungo velo, parve sbocciare sotto i miei occhi un viso di una bellezza perfetta; ripeto, perfetta, per quanto forte possa sembrare quest’espressione. Mai il clima temperato di Albione aveva modellato tratti piú soavi, mai le sue brezze umide e il suo cielo nebbioso avevano generato e protetto rose e gigli di tinte piú pure. Non le si poteva trovare difetto alcuno: lineamenti regolari e delicati, occhi grandi, scuri e di bel taglio come quelli che si vedono nei ritratti celebri, con le lunghe ciglia che ombreggiavano gli occhi e aggiungevano languore. Le sopracciglia ben disegnate li mettevano in risalto, la fronte pura e candida contrastava col colorito della carnagione e la vivacità dello sguardo. L’ovale delle guance fresco e morbido, e le labbra sane e carnose, la dentatura candida e perfetta, il mento piccolo segnato da una fossetta, la capigliatura ricca e lussureggiante… Possedeva, in breve, tutto quello che, combinato, può dar forma viva all’ideale della bellezza. Rimasi stupita di fronte a una cosí bella creatura, e l’ammirai con tutto il cuore. La natura, foggiandola, l’aveva favorita, e dimenticando la sua avarizia di matrigna aveva dotato la sua prediletta con la generosità di una gran dama.
Che cosa pensava St. John di quell’angelo sceso in terra?
Naturalmente mi posi questa domanda proprio nel momento in cui lui si voltava a guardarla e naturalmente cercai di leggergli la risposta sul viso.
Ma il curato aveva già distolto gli occhi da quella Peri, e li fissava su un ciuffo di margherite che cresceva accanto alla palizzata.
Una bella serata, ma è tardi per star fuori di casa da sola, disse, calpestando col piede le candide corolle vicine.
Oh, tornavo a casa da S… questo pomeriggio.
Il babbo mi disse che aveva aperto la scuola, e che era giunta la nuova maestra; e cosí, dopo il tè, ho messo il cappello e mi sono arrampicata fino qui per vederla.
È lei? disse indicandomi.
Sí, disse St. John.
Crede che le piacerà Morton?
mi domandò, con una semplicità di tono e di modi simpatica e infantile.
Tutto me lo fa supporre.
Ha trovato le allieve volenterose come sperava?
Sí.
Le piace la casa?
Moltissimo.
Non l’ho arredata con gusto?
Sí, veramente con gusto.
E ho scelto bene Alice Wood come aiuto?
Certo.
È volenterosa e attiva.
Questa, pensai, è la signorina Oliver, l’ereditiera; favorita, a quanto pare, dai doni della fortuna non meno che da quelli della natura! Quale felice incontro di pianeti aveva presieduto alla sua nascita? Qualche volta salirò per aiutarla a insegnare, aggiunse.
Sarà un diversivo per me venire a farle una visita di tanto in tanto, e i diversivi mi piacciono.
Signor Rivers, mi sono molto divertita durante la mia permanenza a S.
L’ultima sera, o meglio questa mattina, ho ballato fino alle due.
Dopo i disordini vi si è acquartierato il *** reggimento, e i suoi ufficiali sono le persone piú simpatiche del mondo.
Eclissano tutti i nostri arrotini e i venditori ambulanti di forbici. Per un istante il signor St. John sporse il labbro superiore e strinse quello di sotto.
Mentre la fanciulla gli parlava ridendo, lui pareva serrare i denti, e la parte inferiore del viso gli si irrigidiva ancor piú del solito.
Sollevò perfino gli occhi dalle margherite per guardarla, con uno sguardo serio, acuto ed espressivo.
Essa gli rispose con una risata, con l’allegria di chi è consapevole della sua giovinezza, delle sue grazie, della lucentezza dei suoi occhi.
Lui rimase silenzioso e grave, e lei ricominciò ad accarezzare Carlo.
Il povero Carlo mi vuol bene, disse.
Non rimane freddo e distante dagli amici; e se avesse la parola non rimarrebbe muto.
Mentre palpava la testa del cane, che si curvava con la sua grazia naturale in presenza dell’austerità del suo padrone, vidi passare un lampo sul viso di lui.
Il suo occhio serio s’illuminò di un fuoco improvviso e poi si animò di un’emozione repressa.
Con le guance colorite dall’emozione, St. John la eguagliava in bellezza.
Gli si gonfiò il petto, come se il cuore, stanco di costrizioni dispotiche, si dilatasse contro il suo volere, nel disperato sforzo di raggiungere la libertà.
Ma egli lo dominò, mi parve, come un cavaliere risoluto doma la sua cavalcatura recalcitrante.
Non rispose né con le parole, né con i gesti alle gentili osservazioni che gli venivano dirette.
Il babbo si lamenta che lei non viene piú a farci visita, disse la signorina Oliver, sollevando gli occhi.
Non la si vede piú a Vale Hall. Questa sera è solo e non sta molto bene. Vuol venire con me a trovarlo?
Non è un’ora opportuna per far visita al signor Oliver, rispose St. John.
Non è un’ora opportuna?
Le assicuro di sí.
È proprio l’ora in cui il babbo ha maggior bisogno di compagnia.
Finito il lavoro, è libero. Venga pure, signor Rivers. Perché è tanto serio e diffidente?
Non lasciò spegnere l’eco della sua domanda, riprendendo: Dimenticavo!
e scosse la sua bella testolina piena di riccioli, per scusarsi.
Come sono stordita e spensierata!
Mi perdoni.
Non ricordavo piú che ha delle buone ragioni per non gradire di unirsi alle mie allegre chiacchiere.
Diana e Mary sono partite, e ha chiuso Moor House.
Si sentirà solo. Sono veramente addolorata. Venga a trovare papà.
Non questa sera, signorina Rosamond, non questa sera. Il signor St. John rispondeva come un automa. Solo lui sapeva quanto gli costava rifiutare.
Bene, dal momento che è cosí ostinato, me ne andrò.
Non mi arrischio a fermarmi piú a lungo.
Comincia a calare l’umidità. Buonasera!
Gli tese la mano.
Lui la sfiorò appena.
Buonasera, ripeté con una voce bassa e cavernosa come una eco.
La signorina si mosse, ma tornò subito indietro.
Sta bene?
chiese.
La sua domanda era giustificata poiché il viso di lui era bianco come il vestito della fanciulla.
Benissimo, e con un inchino si allontanò dal cancello.
La ragazza prese una strada e lui un’altra.
Si voltò un paio di volte a guardarlo mentre attraversava i campi con passo leggero.
Incamminatosi di buon passo, St. John non si voltò affatto. Assistere alla sofferenza e al sacrificio altrui mi distolse dal meditare esclusivamente sui miei guai.
Diana Rivers aveva definito suo fratello inesorabile come la morte. Non aveva esagerato. Capitolo trentaduesimo Continuai ad assolvere i miei doveri scolastici con tutto l’impegno che potevo.
Fu davvero difficile al principio.
Mi furono necessari lunghi sforzi prima di riuscire a comprendere le mie scolare e il loro carattere.
Completamente ignoranti, con i sensi addormentati, mi parevano stupide senza speranza. A prima vista era cosí.
Ma ben presto capii di essermi sbagliata.
Anche tra loro c’erano differenze come fra le persone istruite; e quando io conobbi meglio loro e loro me, la differenza divenne rapidamente piú evidente.
Quando cominciarono a prendere confidenza con il mio linguaggio, la mia disciplina e le mie maniere, alcune di queste ragazze rozze e tarde si svegliarono.
Molte si mostravano riconoscenti e affezionate; e notai fra di loro non pochi esempi di gentilezza spontanea e di amor proprio innato, oltre che di ottime capacità, che suscitarono la mia stima e la mia ammirazione.
Ben presto provarono piacere a compiere il loro dovere, a tenersi pulite, a fare i compiti regolarmente, ad adottare modi pacati e cortesi.
In alcune i progressi furono davvero sorprendenti, e ne potevo andare giustamente orgogliosa. Cominciavo ad affezionarmi ad alcune delle allieve migliori, e loro mi ricambiavano. C’erano fra le alunne alcune figlie di coloni, ormai quasi donne fatte.
A queste, che sapevano già leggere, scrivere e far di conto, insegnai i principî della grammatica, della geografia, della storia, e ad eseguire bei lavori di ricamo.
E alcune erano piene di voglia di imparare e di migliorarsi. In loro compagnia trascorsi molte ore piacevoli nelle loro case, la sera. I loro genitori mi colmavano di gentilezze.
Era una gioia accettare la loro semplice cortesia, e ricambiarla con un coscienzioso rispetto, cui forse non erano abituati, ma da cui traevano giovamento: dava loro maggior stima di sé e li rendeva degni di meritare il trattamento rispettoso che ricevevano.
Cominciavo a essere vista di buon occhio nei dintorni. Dovunque andavo mi vedevo accogliere da saluti cordiali e sorrisi amichevoli.
Vivere in mezzo al rispetto generale, benché non fosse che il rispetto di operai e contadini, faceva l’effetto di star seduta al sicuro al dolce chiarore del sole. A quella luce mi germogliava e fioriva in cuore una certa serenità, ed ero piú pronta a provare riconoscenza che disperazione.
Tuttavia, se devo esser sincera fino in fondo, in mezzo a quell’esistenza tranquilla e utile, dopo una giornata di onesto lavoro in mezzo alle mie scolare e una sera trascorsa a disegnare o a leggere con soddisfazione, la notte ero travolta da sogni strani. Sogni a tinte forti, agitati, pieni di eccitazione e di violenza, sogni in cui fra insolite scene piene di casi avventurosi e romantici mi capitava continuamente di incontrare il signor Rochester, sempre in un momento culminante.
Avevo l’impressione di trovarmi fra le sue braccia, di sentire la sua voce, di incontrare i suoi occhi, di toccargli le mani e le guance, di amarlo ed essere amata… La speranza di trascorrere tutta la vita accanto a lui si rinnovava sempre con tutto il vigore ardente della prima volta.
Allora mi svegliavo.
Mi rendevo conto della mia vera situazione. Mi raddrizzavo a sedere sul letto, agitata e tremante.
La calma e l’oscurità della notte erano testimoni dei miei pianti di disperazione e di amore.
Alle nove della mattina dopo, puntuale, aprivo la scuola, tranquilla, composta, pronta al lavoro di tutti i giorni.
Rosamond Oliver mantenne la parola e venne a farmi visita. Di solito passava la mattina durante la sua cavalcata quotidiana.
Arrivava fino alla mia porta in groppa al suo pony, seguita da un servitore in livrea a cavallo.
Con l’abito rosso da amazzone e il berretto di velluto nero posto graziosamente sui lunghi riccioli che le contornavano le guance, e le scendevano sulle spalle, si può appena immaginare quanto fosse deliziosa.
Vestita in quella foggia faceva il suo ingresso nella rustica dimora e scivolava fra gli occhi abbagliati delle fanciulle del villaggio. Di solito si presentava all’ora in cui il signor Rivers teneva la sua lezione quotidiana di catechismo.
Gli occhi della visitatrice trafiggevano certo fino nel profondo il cuore del giovane pastore. Una specie di istinto lo avvertiva del suo arrivo, anche quando non la vedeva.
E se essa appariva e se pure egli non guardava dalla parte della porta, le sue guance si imporporavano, e le sue fattezze marmoree, pur rifiutando di rilasciarsi, subivano un mutamento incredibile.
La loro compostezza le rendeva espressive e ardenti piú di quello che non avrebbero fatto il movimento dei muscoli e il lampeggiare dello sguardo. Naturalmente lei conosceva bene il proprio potere; e lui in nessun modo riusciva a nascondere l’effetto che gli procurava.
Nonostante il suo stoicismo cristiano, quando lei gli si rivolgeva e gli sorrideva con quell’aria allegra, incoraggiante e perfino amorosa, le sue mani tremavano e l’occhio s’infiammava.
Le labbra di St. John tacevano, ma lo sguardo triste e risoluto pareva dire: Io ti amo, e so che tu hai simpatia per me.
Non è il timore di non esser ricambiato che mi rende sordo.
Se ti offrissi il mio cuore, credo che l’accetteresti.
Ma il mio cuore già giace su un altare sacro: il fuoco gli brucia intorno e ben presto il sacrificio sarà consumato.
Allora la ragazza metteva il broncio come una bambina delusa, un’ombra spegneva la sua vivacità luminosa.
Ritirava lesta la mano dalle sue, e si ritirava con una petulanza passeggera dal cospetto del curato, che trasudava eroismo e martirio al tempo stesso.
St. John avrebbe certamente dato il mondo per seguirla, richiamarla, trattenerla, quando lei se ne andava a quel modo; ma non avrebbe messo a repentaglio neppure una minima probabilità di raggiungere il cielo, né abbandonato, per amore suo sulla terra, una minima parte della speranza di raggiungere il vero ed eterno paradiso.
Inoltre non avrebbe potuto costringere tutto ciò che ardeva nella sua natura il vagabondo, il poeta, il prete entro i limiti di un’unica passione.
Non poteva, né avrebbe voluto, rinunciare alle ampie prospettive della lotta missionaria in cambio dei salotti e della pace di Vale Hall.
Nonostante il suo riserbo, riuscii a sapere da lui molte cose mediante un’audace intrusione che feci nelle sue confidenze.
La signorina Oliver mi onorava di visite frequenti. Avevo conosciuto a fondo il carattere della ragazza, privo di misteri e simulazioni. Era civetta, ma non senza cuore, esigente, ma non sdegnosamente egoista. Se era stata accontentata in tutto fin dalla nascita, non era completamente viziata.
Era capricciosa, ma di buon carattere; vanitosa , ma non leziosa; generosa, priva dell’orgoglio che dà la ricchezza, abbastanza intelligente; allegra, vivace e irriflessiva.
Era, in breve, ricca di fascino, anche per un’osservatrice del suo stesso sesso come me. Ma non suscitava un interesse profondo o un’impressione duratura. In questo era molto diversa, per esempio, dalle sorelle di St. John.
Io le volevo bene con un affetto simile a quello che avevo provato per la mia scolara Adèle, con la differenza che ci può essere tra l’affetto per una bambina, che si deve sorvegliare e istruire, e in quello per una persona adulta.
Mi aveva preso in simpatia.
Diceva che assomigliavo al signor Rivers anche se, aggiungeva, non avevo nemmeno un decimo della sua bellezza, sebbene fossi un’animuccia graziosa e candida; ma lui, certo, era un angelo.
Però ero buona, brava, posata, e decisa come lui. Ero un lusus naturae, diceva Rosamond, per essere una maestra di villaggio.
Era sicura che la storia del mio passato fosse un romanzo delizioso.
Una sera, mentre frugava nella credenza e nel cassetto della mia cucina con la sua vivacità infantile e la sua curiosità sbadata ma non offensiva, prima scoprí due libri francesi, un volume di Schiller, una grammatica tedesca e un dizionario, e poi del materiale per disegnare e alcuni schizzi, fra cui una testa di cherubino, per cui mi ero servita di una delle mie allieve, oltre a diversi paesaggi della vallata di Morton e delle brughiere dei dintorni.
Sulle prime rimase immobile per la sorpresa, e poi diede in esclamazioni di piacere.
Avevo fatto io quei dipinti?
Conoscevo il francese e il tedesco? Ero un amore, un miracolo!
Disegnavo meglio del suo maestro che veniva dalla migliore scuola di S***. Volevo farle un ritratto per mostrarlo al babbo? Con piacere, risposi.
E sentii un brivido di godimento all’idea di avere un modello tanto stupendo.
Indossava un vestito di seta azzurro scuro e aveva il collo e le braccia scoperti.
Il suo solo ornamento erano le trecce castane, che le ondeggiavano sulle spalle con la grazia selvaggia dei suoi riccioli naturali.
Presi un foglio di carta da disegno, e tracciai con cura il contorno.
Mi ripromisi il piacere di colorarlo, e siccome si era fatto tardi, le dissi che doveva venire a posare un altro giorno.
Fece un tale resoconto dei miei meriti a suo padre, che il giorno seguente l’accompagnò il signor Oliver in persona: un uomo grande e grosso di mezza età, dalla testa grigia, al cui fianco la deliziosa figliola pareva un fiore variopinto sbocciato accanto a un muro ammuffito.
Aveva l’aria taciturna e forse orgogliosa, ma con me fu molto cortese.
Lo schizzo di Rosamond gli piacque moltissimo, e disse che dovevo dipingerlo.
Insistette anche perché il giorno seguente andassi a passare la serata a Vale Hall.
Andai.
Trovai una casa spaziosa e bella, che lasciava trasparire la ricchezza del proprietario.
Per tutto il tempo in cui mi trattenni da loro, Rosamond fu gentile e ospitale e suo padre affabile: e quando, dopo il tè, cominciò a conversare con me, il signore espresse in termini decisi la sua approvazione per tutto quello che avevo fatto per la scuola di Morton.
Disse che temeva solo, da quel che sentiva e vedeva, che avessi troppe qualità per quel posto, e che presto l’avrei lasciato per qualche cosa di piú conveniente.
Davvero, esclamò Rosamond.
Può fare l’istitutrice in una famiglia nobile, papà! Pensai che preferivo restare dove mi trovavo, piuttosto che in qualsiasi famiglia nobile del paese. Il signor Oliver parlò del signor Rivers e della famiglia con grande rispetto.
Disse che erano di antico casato, che i loro antenati erano stati ricchi, che una volta tutta Morton era di loro proprietà, che anche allora credeva che il discendente di quella famiglia avrebbe potuto, volendo, contrarre un ottimo matrimonio.
Era un peccato che un giovane cosí bello e intelligente avesse concepito il disegno di partire come missionario. Era come gettar via una vita preziosa.
Da ciò si poteva desumere che il padre non avrebbe posto nessun ostacolo a un possibile matrimonio di Rosamond con St. John. Il signor Oliver evidentemente considerava il nome, la nascita e la sacra professione del pastore una compensazione sufficiente alla mancanza di ricchezza.
Era il cinque novembre, giorno di festa.
La mia servetta, dopo avermi aiutata a pulire la casa, era andata via, contenta della mancia che le avevo dato.
Il pavimento, la griglia del fuoco, le sedie, tutto brillava.
Anch’io mi ero messa in ordine, e avevo innanzi a me un pomeriggio da occupare a mio piacere.
Per un’oretta, mi dedicai alla traduzione di due pagine di tedesco; poi presi tavolozza e pennelli, e mi abbandonai al lavoro piú facile e divertente di completare il ritratto di Rosamond.
Avevo già finita la testa. Vi era solo da ombreggiare lo sfondo, aggiungere un tocco di carminio alle labbra turgide, qua e là un morbido ricciolo alle trecce, approfondire l’ombra sotto le sopracciglia. Ero tutta presa dall’esecuzione di quei graziosi particolari, quando, dopo un rapido colpo, la porta si aprí, e comparve St. John Rivers.
Vengo a vedere come passa il suo giorno di vacanza, disse.
Spero non in pensieri tristi. No? Cosí va bene. Mentre disegna, non si sente sola.
Vede, non mi fido di lei, sebbene abbia fatto tanti straordinari progressi.
Le ho portato un libro per passar la sera, e posò sul tavolo una pubblicazione nuova, un libro di poesia; una produzione originale cosí spesso concessa al fortunato pubblico di quei giorni, che erano l’epoca d’oro della letteratura moderna.
Ahimé, i lettori del nostro tempo sono meno fortunati.
Ma coraggio!
Non mi soffermerò a fare accuse o lagnanze. So che la poesia non è morta, né il genio spento.
Torneranno di nuovo ad affermare un giorno la loro esistenza, la loro presenza, la loro libertà.
Potenti spiriti del cielo!
Sorridono quando trionfano le anime meschine, quando quelle deboli piangono sulla loro rovina.
La poesia distrutta?
Il genio bandito?
No! Mediocrità, no!
Che l’invidia non vi suggerisca quel pensiero. No!
Essi non solo vivranno, ma regneranno e ci solleveranno; e senza la loro influenza divina che ci illumina, ci si ritrovebbe all’Inferno, l’inferno della mediocrità.
Mentre scorrevo avidamente le belle pagine di Marmion, poiché di questo poema si trattava, St. John si fermò dinanzi al mio disegno.
Di scatto si drizzò in tutta la sua alta persona senza fiatare.
Lo guardai, ma lui evitò i miei occhi. Sapevo che cosa pensava, e gli leggevo facilmente in cuore. In quel momento mi sentii piú calma e fredda di lui. Sentii di avere il sopravvento e fui tentata di fargli del bene.
Con tutta la sua fermezza e il suo autocontrollo, pensavo, corre troppo, si sottopone a sforzi eccessivi, e tiene silenziosi e segreti i suoi sentimenti e le sue pene.
Non si sfoga mai, non si confida mai; gli farebbe bene raccontare un poco della sua dolce Rosamond, che si è imposto di non sposare.
Cercherò di farlo parlare. Cominciai col dire: Prenda una sedia, signor Rivers. Ma, come sempre, rispose che non poteva fermarsi.
Benissimo, dissi fra me, sta’ pure in piedi se ti piace; tanto sono decisa a non farti andar via subito.
La solitudine ti è pesante come a me e cercherò di scoprire la molla segreta che libera le tue confidenze, di trovare una fenditura della tua corazza per la quale possa introdurre una goccia del balsamo della mia simpatia.
È somigliante questo ritratto?
chiesi bruscamente.
Somigliante!
E a chi?
Non l’ho osservato da vicino. Invece sí, signor Rivers. Quasi trasalí alla mia improvvisa e strana dichiarazione.
Mi guardò stupito.
Questo non è ancora nulla, mormorai fra me, non ho intenzione di lasciarmi spaventare da un po’ di ruvidezza da parte tua.
Sono pronta a spingermi ben oltre.
Continuai: Lo ha già guardato da vicino e nei particolari; non ho nessuna difficoltà a lasciarglielo osservare di nuovo –.
Mi alzai e glielo posi fra le mani. Un quadro ben eseguito, disse, dai colori morbidi e netti, con un disegno armonioso e corretto.
Sí, sí; tutto questo lo so.
Ma la somiglianza?
Chi è?
Con qualche esitazione rispose: La signorina Oliver, presumo.
Naturalmente.
E ora, signore, per compensarla d’aver indovinato, le prometto di fare una copia diligente e fedele di questo ritratto, purché ammetta che il dono le sarebbe gradito.
Non voglio gettar via tempo e fatica per un’offerta che lei non apprezza.
Continuò a fissare gli occhi sul quadro.
Piú lo guardava e piú lo teneva stretto, piú sembrava agognarlo.
È somigliante! mormorò.
L’occhio è colto alla perfezione: il colore, la luce, l’espressione sono identici.
Sorride! Le piacerebbe avere un ritratto simile? Me lo dica!
Quando sarà in Madagascar, o al Capo, o in India le sarebbe di conforto avere con sé questo ricordo?
O le procurerebbe debolezza e malinconia?
Sollevò gli occhi furtivamente e mi rivolse uno sguardo indeciso, turbato; poi tornò a guardare il dipinto.
Certo che mi piacerebbe portarlo con me; se poi sia cosa saggia e giudiziosa, è un’altra questione.
Da quando ero sicura che Rosamond aveva un debole per lui, e che suo padre probabilmente non si sarebbe opposto al matrimonio, nel mio cuore, meno esaltato di quello di St. John, mi ero fortemente proposta di lavorare per la loro unione.
Mi pareva, che qualora fosse diventato proprietario della grande ricchezza del signor Oliver, avrebbe potuto fare altrettanto bene che offrendo il suo genio e la sua vita in olocausto sotto il sole tropicale.
Spinta da questa convinzione, risposi: Secondo me, sarebbe piú saggio e giudizioso che si prendesse con sé addirittura il modello originale.
A quelle parole egli si mise a sedere.
Aveva appoggiato il dipinto sul tavolo dinanzi a sé e, reggendosi la fronte con le mani, lo studiava amorosamente.
Notai che non era rimasto indispettito, né offeso dalla mia audacia.
Il fatto di essere interrogato cosí francamente su un argomento che gli doveva sembrare inammissibile, di sentirne parlare cosí liberamente, cominciava a diventare per lui un piacere nuovo, un aiuto insperato.
Spesso le persone riservate hanno piú bisogno di quelle espansive di parlare in modo schietto dei propri sentimenti e dei propri dolori.
In fin dei conti anche lo stoico piú inflessibile è un uomo. Penetrare con ardire e buona volontà nella silenziosa gora della loro anima spesso significa rendere loro un buon servizio.
Sono certa che la signorina l’ama, dissi io. E il padre di lei la rispetta.
Inoltre è una ragazza dolce… Forse un poco spensierata, ma lei ha abbastanza giudizio per tutti e due.
Dovrebbe sposarla. Davvero mi ama? chiese.
Certamente; la preferisce a qualsiasi altro.
Parla di lei continuamente; non c’è argomento che piú le piaccia e su cui ritorni con piú frequenza.
È molto piacevole sentir questo, disse. Molto. Continui a parlarmene per un altro quarto d’ora –. E posò l’orologio sul tavolo. Ma perché dovrei continuare, chiesi, se sta preparando armi per contraddirmi e forgiando una nuova catena con cui legare il suo cuore? Se la pensa cosí ha torto.
Immagini che ceda, e che mi intenerisca; che permetta che l’amore umano zampilli come una fresca sorgente nel mio animo, e inondi di dolcezza tutti i campi che ho preparato con tanta fatica e diligenza, seminato con tanta costanza coi semi delle buone intenzioni e della rinuncia. Immagini che ora siano allagati dalla corrente deliziosa, i giovani germogli sommersi da un veleno soave che li corroda.
Provi a pensarmi disteso su un divano del salotto di Vale Hall ai piedi di Rosamond Oliver, mia sposa: lei mi parla con la sua voce dolce, mi guarda con gli occhi che le sue mani abili hanno ritratto cosí bene, mi sorride con quelle labbra di corallo.
È mia e io sono suo e la vita presente e il mondo passeggero mi bastano.
Taccia!
Il mio cuore soffoca di delizia, i miei sensi sono estasiati; lasci che il tempo trascorra in pace!
Lo lasciai fare. L’orologio segnava il tempo. Il suo respiro era rapido e fioco. Rimasi in silenzio. Cosí passò un quarto d’ora. Allora mise a posto l’orologio, posò il dipinto, si alzò e si avvicinò al fuoco. Ora, disse, ho concesso alla pazzia e alla illusione questo breve lasso di tempo.
Ho appoggiato le mie tempie sul petto della tentazione, e ho prestato volontariamente il collo sotto il suo giogo di fiori.
Ho bevuto alla sua coppa. Il guanciale era ardente; c’è un aspide nella ghirlanda. Il vino ha un retrogusto amaro e le sue promesse sono vuote… le sue offerte false. So tutto questo, lo vedo. Lo guardai stupita.
È strano, continuò, che mentre amo cosí follemente Rosamond Oliver, con tutto il fervore di una prima passione, il cui oggetto è squisito, grazioso e affascinante, ho nello stesso tempo la lucida e profonda convinzione che non sarebbe per me una buona moglie, che non è la compagna per me, che lo scoprirei dopo un anno di matrimonio.
A dodici mesi di estasi seguirebbe una vita di rimpianto. Ne sono certo.
Strano, veramente!
non potei fare a meno di esclamare. Mentre c’è in me qualche cosa che è sensibile al suo fascino, qualcos’altro rimane turbato profondamente dalle sue mancanze.
I suoi difetti sono tali da non conciliarsi con nulla di ciò a cui aspiro, non le permetterebbero di collaborare in nulla di quello che voglio.
Rosamond è forse una paziente, laboriosa evangelizzatrice?
Può essere la moglie di un missionario?
No!
Ma lei non ha bisogno di diventare missionario.
Può abbandonare questa idea.
Abbandonarla!
Cosa?
La mia vocazione?
La mia grande opera?
L’esistenza terrena che mi preparerà un posto in cielo?
Le mie speranze di appartenere alla schiera di coloro che hanno soffocato tutte le ambizioni per l’unico desiderio glorioso di migliorare la propria razza, di portare conoscenza nei regni dell’ignoranza, di sostituire la pace alla guerra, la libertà alla schiavitú, la religione alla superstizione, la speranza celeste alla paura dell’inferno?
Dovrei abbandonare tutto?
Mi è piú caro del sangue che mi scorre nelle vene! È ciò a cui aspiro, quello per cui vivo! Dopo una lunga pausa ripresi: E la signorina Oliver?
Non le importa nulla la sua delusione e la sua afflizione?
La signorina Oliver è sempre attorniata da corteggiatori e da adulatori.
La mia immagine in meno di un mese sarà cancellata dal suo cuore.
Mi dimenticherà; e sposerà probabilmente uno che la farà piú felice di quello che la farei io.
Lei parla abbastanza freddamente; ma intanto soffre.
Si consuma.
No.
Se sono un poco dimagrito, è per l’impazienza riguardo i miei programmi, ancora non definiti, e per la mia partenza rimandata di continuo.
Questa mattina ho ricevuto notizia che il mio successore, il cui arrivo attendo da tanto, non potrà venire prima di tre mesi.
E forse i tre mesi diventeranno sei.
Lei trema e arrossisce tutte le volte che la signorina Oliver entra in classe… Di nuovo gli lessi in viso un’espressione di sorpresa. Non avrebbe creduto che una donna osasse rivolgersi in tal modo a un uomo.
Invece io mi sentivo a posto in quel genere di discorsi.
Non riuscivo a mettermi in contatto con una mentalità forte, ponderata e fine, uomo o donna che fosse, finché non oltrepassavo gli ostacoli delle convenzioni, non superavo la soglia della confidenza e non mi assicuravo un posto nel suo cuore.
Lei è originale, disse, e certo non è timida.
C’è del coraggio nel suo spirito, della sagacia nel suo occhio.
Ma mi permetta di assicurarla che in parte ha mal interpretato le mie emozioni.
Le giudica piú profonde e potenti di quel che sono.
Mi attribuisce sentimenti di simpatia che non posseggo.
Quando arrossisco o tremo dinanzi alla signorina Oliver, non è per compassione di me stesso, ma per disprezzo della mia debolezza.
So che è una semplice febbre carnale, l’assicuro, e non un anelito dell’anima. Quella ha la stabilità di una roccia nelle profondità di un mare in burrasca.
Lo sappia, sono un uomo freddo e duro.
Sorrisi incredula.
Lei mi ha strappato queste confidenze a forza, continuò, e ora sono a sua disposizione.
Allo stato semplice e primitivo, spogliato da quella veste lavata col sangue con cui il Cristianesimo ha riscattato i difetti umani, non sono che un uomo ambizioso, duro e freddo.
Solo gli affetti familiari hanno un potere duraturo su di me. Mi è guida la ragione e non il sentimento. Ho un’ambizione sconfinata, una brama insaziabile di elevarmi, di fare piú degli altri.
Ho stima per la pazienza, la perseveranza, l’attività, il talento, perché sono i mezzi con cui gli uomini giungono a grandi fini, e s’innalzano a superbe altezze.
Ho sorvegliato il suo lavoro con interesse, perché la giudico un tipo di donna diligente, positiva, energica, e non perché l’abbia compatita per le passate traversie o per quel che ancora dovrà sopportare.
Lei si descrive come un filosofo pagano, dissi.
No.
C’è una differenza fra me e quei filosofi.
Io ho la fede; credo al Vangelo.
Ha sbagliato definizione: sono un filosofo cristiano, un seguace della setta di Gesú.
Come suo discepolo ho adottato le sue dottrine di purezza, di carità, di indulgenza.
Le difendo e ho giurato di propagarle.
Conquistato dalla religione fin dalla giovinezza, essa ha sviluppato le mie qualità originali; dal piccolo germoglio dell’affetto familiare, ha fatto crescere il potente albero della filantropia.
Dalla radice selvaggia della dirittura morale, ha sviluppato il senso della giustizia divina.
Dall’ambizione personale di acquistare potere e fama, ha formato quella di propagare il regno di Dio, di guadagnare vittorie per la Croce.
Questo ha operato in me la religione, traendo il miglior profitto dalla materia originale, potando e coltivando la natura.
Ma non ha potuto estirparla, né questa potrà scomparire finché questo essere mortale non entrerà nella Immortalità.
Prese il cappello che era posato sul tavolo accanto alla mia tavolozza. Guardò ancora una volta il ritratto.
È adorabile, mormorò.
Si potrebbe giustamente definire la piú bella rosa del mondo.
Vuole che ne dipinga una simile per lei?
Cui bono?
No.
Ricoprí il dipinto con il sottile foglio di carta su cui di solito appoggiavo la mano per non insudiciare la carta da disegno.
Non mi è possibile dire che cosa all’improvviso scorse sul foglio bianco; ma qualcosa di sicuro attirò il suo occhio. Lo afferrò bruscamente, osservò l’orlo, poi mi gettò uno sguardo indicibilmente strano e davvero incomprensibile.
Uno sguardo quasi a prender nota di ogni particolare della mia figura, del mio viso e del mio vestito, che mi attraversò tutta, rapido e penetrante, da parte a parte.
Aprí le labbra come per parlare, ma, qualunque fosse, trattenne la frase che stava per pronunciare.
Che succede?
chiesi. Assolutamente niente, fu la risposta.
E mentre rimetteva a posto il foglio lo vidi stracciare lesto dal margine una strisciolina di carta.
La fece scomparire nel guanto; e con un rapido cenno e un buonasera disparve.
Perbacco! Questo è il colmo! esclamai.
A mia volta ispezionai il foglio, ma non vidi nulla su di esso tranne alcune sbiadite macchie di tinta che mi erano cadute dal pennello.
Riflettei sul mistero qualche istante, ma non trovandone la soluzione, e certa che non poteva essere di grande importanza, lo lasciai perdere, e presto dimenticai la cosa.
Capitolo trentatreesimo Partito St. John, cominciò a nevicare. La tempesta soffiò tutta la notte. Il giorno dopo un vento violento portò con sé una nuova caduta di neve.
Al tramonto la valle era bloccata e quasi impraticabile.
Io avevo chiuso le imposte e sistemato una stuoia contro la porta per impedire che la neve entrasse; attizzai il fuoco e, dopo essere stata per quasi un’ora in ascolto della sorda furia della tempesta, accesi una candela, presi Marmion e ben presto la musica di questi versi Sorgeva il giorno sulla rocca turrita di Norham, sull’ameno fiume Tweed largo e profondo, e sui solitari monti Cheviot; le torri, il torrione, i barbacani imponenti che giravano tutt’intorno, splendenti, di luce gialla inondati… mi fece dimenticare la tempesta.
Udii un rumore. Il vento, pensai, che scuote la porta.
No; era St. John Rivers, che, sollevato il saliscendi, avanzava nel gelido uragano fino a presentarmisi davanti.
Il mantello che copriva la sua alta persona lo faceva assomigliare a un ghiacciolo. Quella sera aspettavo cosí poco una visita dalla valle bloccata dalla neve, che rimasi quasi impaurita.
Cattive notizie? domandai. È accaduto qualche cosa?
No.
Come si allarma facilmente!
rispose.
Si tolse il mantello e lo appese contro la porta.
Poi rimise a posto lo zerbino che aveva spostato entrando.
Si scosse la neve dalle scarpe.
Rovinerò la pulizia del pavimento, disse, ma deve scusarmi per una volta.
Poi si accostò al fuoco.
Ho fatto una gran fatica per arrivare qui, le assicuro, osservò, riscaldandosi le mani alla fiamma.
La neve mi arrivava alla vita; per fortuna non è ancora indurita.
Ma perché è venuto?
non potei fare a meno di chiedergli.
È una domanda alquanto scortese da fare a un ospite: ma poiché me la fa, le risponderò semplicemente che devo un poco discorrere con lei.
Sono stanco dei miei libri muti e delle mie stanze vuote. Da ieri poi sono come una persona che ha sentito la metà di un racconto interessante e che è impaziente di scoprirne il seguito.
Si sedette.
Mi ricordai della sua strana condotta del giorno prima, e cominciai davvero a temere che non fosse pienamente in sé. Ma se per caso era pazzo, la sua era una pazzia fredda e controllata.
Mai come in quel momento, mentre si scostava i capelli umidi di neve dalla fronte e dalle guance pallide, dove si distingueva il logorio della pena, i bei tratti del suo viso mi parvero piú somiglianti a una scultura di marmo.
Attesi che mi desse una spiegazione; ma ora aveva appoggiato il mento alla mano, l’indice sulla bocca, e se ne stava lí cosí, pensieroso.
Mi colpí il fatto che la sua mano portava gli stessi segni di tormento della sua faccia.
E sotto l’impeto della compassione mi sfuggí: Vorrei tanto che Diana o Mary venissero a vivere con lei.
È triste che sia cosí solo; e poi lei è cosí trascurato riguardo alla propria salute… Niente affatto, disse.
Mi riguardo quanto è necessario. Ora sto bene.
Trova che abbia qualcosa che non va?
Disse queste parole con tono cosí indifferente da mostrarmi che la mia premura era del tutto superflua.
Rimasi zitta. Mosse ancora le dita sul labbro superiore, pian piano, e rimase con gli occhi pensosi puntati sul fuoco incandescente.
Sentendo il bisogno di dire qualcosa, gli chiesi se gli dava fastidio la corrente dalla porta che gli stava alle spalle.
No, no!
rispose secco e un po’ contrariato.
Bene, pensai, se non hai voglia di parlare, sta’ pure zitto; ti lascerò in pace e ritornerò al mio libro.
Smoccolai la candela, e ripresi la lettura di Marmion. Dopo un momento St. John si mosse. Seguii subito i suoi movimenti.
Lo vidi prendere un portafogli di pelle, estrarne una lettera, leggerla in silenzio, piegarla e tornare a immergersi nei suoi pensieri.
Mi era impossibile leggere con dinanzi una sfinge del genere. Né tacere, con l’impazienza che provavo. A costo di essere fastidiosa dovevo parlare. Ha ricevuto notizie recenti da Diana e da Mary?
Piú nulla dopo la lettera che le ho mostrato una settimana fa. È avvenuto qualche cambiamento nelle sue decisioni?
Si aspetta di lasciare l’Inghilterra piú presto di quello che credeva?
Temo di no, francamente; sarebbe una fortuna troppo grande, se mi capitasse.
Contrariata, cambiai argomento.
Cominciai a parlare della scuola e delle mie scolare.
La madre di Mary Garrett sta meglio, e Mary è tornata a scuola questa mattina, e avrò quattro allieve nuove, figlie degli operai della fonderia, la settimana prossima; sarebbero venute oggi se non nevicava.
Davvero!
Per due paga il signor Oliver.
Sí?
Vuol offrire la cena di Natale a tutta la scuola.
Lo so. L’ha suggerito lei? No. Chi allora? Sua figlia, immagino.
Un gesto degno di lei. Ha tanto un buon carattere.
Sí.
Seguí una nuova pausa. La pendola suonò le otto. Il curato si riscosse.
Allungò le gambe incrociate, si raddrizzò, si rivolse a me. Lasci per un momento il libro, e si accosti un po’ di piú al fuoco, disse.
Senza comprendere, obbedii.
Mezz’ora fa, continuò, le dissi che ero impaziente di sentire il seguito del racconto.
Riflettendo ho trovato che è meglio che mi assuma io la parte del narratore e lei quella dell’ascoltatrice.
Prima di cominciare è giusto che l’avverta che la storia le parrà un po’ trita; ma i dettagli che san di vecchio, spesso ritrovano un po’ di freschezza, se detti da labbra nuove.
Del resto, trita e ritrita oppure nuova che sia, è breve.
Vent’anni fa un povero curato, di cui per il momento non importa dire il nome, si innamorò della figlia di un uomo ricco; la ragazza ricambiava il suo amore e lo sposò contro il parere di tutti i suoi parenti, che naturalmente la ripudiarono subito dopo il matrimonio.
Due anni dopo la coppia sconsiderata era morta, e riposava fianco a fianco sotto una pietra tombale.
Io l’ho vista, quella tomba: fa parte di un gran cimitero che circonda la cattedrale arcigna e affumicata di una grande città industriale dello ***shire.
Lasciarono una figlia che fin dalla nascita fu accolta nel suo grembo dalla carità, fredda come la neve che per poco non mi seppelliva questa sera.
La carità portò quella bambina abbandonata in casa di certi parenti ricchi di sua madre. Una zia, che si chiamava signora Reed di Gateshead, l’allevò. Ma lei trasalisce. Ha sentito un qualche rumore? Forse è solo un topo che corre per i banchi della classe vicina. Era un fienile prima che fosse riadattata e in queste costruzioni di regola ci sono i topi. Andiamo avanti! La signora Reed tenne con sé l’orfana per dieci anni. Non posso dire se questa fosse felice o no in casa sua.
Ma alla fine di quel periodo l’orfana fu trasferita in un posto che lei conosce, ossia la scuola di Lowood dove anche lei è rimasta per tanto tempo.
Sembra che vi sia stata molto stimata. Da allieva diventò insegnante, come lei: mi colpisce davvero il parallelo delle due storie. Poi la ragazza lasciò la scuola per diventare istitutrice, e anche qui le vostre vite sono simili. Si occupò dell’educazione della pupilla di un certo signor Rochester. Signor Rivers! l’interruppi. Comprendo i suoi sentimenti, disse, ma si domini per un poco. Abbia la pazienza di ascoltarmi fino alla fine.
Ho quasi finito.
Non so nulla del carattere del signor Rochester, se non che egli pretese di offrire un matrimonio onorevole a questa ragazza, ma all’altare si scoprí che egli aveva una moglie ancora viva, ma pazza.
Quali fossero la sua successiva condotta e le sue proposte è semplice congettura, ma allorché speciali circostanze fecero ricercare l’istitutrice, si scoprí che era partita, e nessuno seppe dire quando, per dove e come.
Aveva lasciato Thornfield nottetempo. Tutte le ricerche furono vane. Il paese venne frugato in lungo e in largo, ma nessuno seppe dare qualche notizia sul suo conto. Eppure era di somma importanza trovarla. Sono stati messi degli avvisi su tutti i giornali. Io ho ricevuto una lettera da un certo avvocato Briggs che conteneva i particolari che le ho riferiti. Non è un racconto, strano?
Mi dica solamente, dissi io, e poiché è cosí bene informato lo saprà di sicuro, che cosa n’è stato del signor Rochester.
Dove si trova?
Che cosa fa?
Sta bene? Non so nulla del signor Rochester.
La lettera lo nomina solo a motivo del disonesto e illegale tentativo che le ho narrato.
Farebbe meglio a chiedermi il nome dell’istitutrice in questione, e il motivo che rende necessaria la sua presenza.
Allora nessuno è andato a Thornfield Hall?
Nessuno ha visto il signor Rochester?
Suppongo di no.
Ma gli hanno scritto?
Naturalmente.
E che cosa ha risposto? Chi ha le sue lettere? Da quanto dice il signor Briggs la risposta al suo appello non era del signor Rochester, ma di una signora di nome Alice Fairfax.
Mi sentii sgomenta. I miei timori prendevano consistenza.
Di certo aveva lasciato l’Inghilterra, e spinto dalla disperazione si era dato a uno dei suoi vagabondaggi nel continente.
E quale narcotico aveva trovato per le sue amare pene, quale oggetto per le sue violente passioni?
Non osavo darmi una risposta.
Oh, mio povero padrone, un giorno quasi mio marito, che avevo tante volte chiamato mio caro Edward!
Doveva essere un poco di buono, osservò il signor Rivers. Lei non lo conosce, quindi non lo giudichi, dissi con trasporto. Molto bene, rispose calmo lui. Ho altro per la testa che occuparmi di quell’uomo. Devo finire il mio racconto.
Poiché lei non mi ha chiesto il nome della governante, glielo dirò io.
Attenda. L’ho qui.
È sempre una soddisfazione vedere dei dati importanti scritti nero su bianco. Cavò di nuovo il portafogli, vi frugò dentro e da una delle tasche trasse una strisciolina di carta spiegazzata. Riconobbi dalla qualità e dalle macchie di azzurro e di vermiglio il margine tolto alla copertura del ritratto.
Me lo pose dinanzi agli occhi e lessi a inchiostro di china scritto di mia mano le parole Jane Eyre, il risultato certamente di un momento di distrazione.
Brigss mi scrisse di una certa Jane Eyre, disse. Anche gli annunci chiedevano di una ragazza con questo nome. Io conoscevo una Jane Elliot. Confesso che avevo dei sospetti, ma solo ieri sera sono diventati certezza. Riconosce il suo nome e rinuncia allo pseudonimo? Sí… sí; ma dov’è il signor Briggs? Forse sa qualcosa piú di lei riguardo il signor Rochester.
Briggs è a Londra.
Non credo che sappia dell’altro intorno al signor Rochester.
Non è il signor Rochester che gli preme.
Ma adesso, per badare a delle sciocchezze lei dimentica la questione essenziale.
Non chiede perché il signor Briggs la cercava… perché ha bisogno di lei?
Ebbene, che cosa vuole?
Semplicemente per dirle che suo zio, il signor Eyre di Madera, è morto; che le ha lasciato tutti i suoi beni e che ora è ricca… semplicemente questo e nulla piú.
Io, ricca?
Sí, lei … addirittura un’ereditiera! Seguí un istante di silenzio. Naturalmente deve dimostrare la sua identità, riprese subito dopo St. John.
Pratica che non presenta alcuna difficoltà.
Dopo di che potrà entrare in immediato possesso dei suoi beni che sono investiti in possedimenti inglesi.
Briggs ha in mano il testamento e i documenti necessari. La mia vita subiva un capovolgimento.
Senza dubbio è una bella cosa passare in un momento dall’indigenza alla ricchezza, anzi è una cosa bellissima; ma non la si comprende subito e di conseguenza non se ne gode lí per lí.
La vita offre altre gioie piú acute ed esaltanti. Questo era un fatto materiale, un avvenimento del mondo reale con nulla di ideale. Le idee che richiamava erano materiali e concrete, e le reazioni non potevano che essere conformi.
Non si salta, non si balla, non si lanciano grida di gioia a sentire che si ha una fortuna.
Si comincia a pensare alle responsabilità, a riflettere sugli affari. Sulla base di una solida soddisfazione spuntano alcune gravi preoccupazioni, e si medita con aria solenne sulla nostra felicità. Inoltre la parola eredità richiama quella di morte e di funerale. Avevo saputo che mio zio, l’unico parente che avessi, era morto.
Da quando ero venuta a sapere della sua esistenza, avevo sempre accarezzato la speranza di vederlo, prima o poi: ora dovevo rinunciarci.
Mi sarebbe giunto solamente il denaro: a me che ero sola, peraltro, non per rallegrare una famiglia.
Era indubbiamente un gran vantaggio, e capivo che l’indipendenza era un bene magnifico, eppure quella morte mi commuoveva.
Finalmente ha mosso la testa, disse il signor Rivers. Sembrava che avesse guardato la Medusa, tramutandosi in pietra.
Forse ora vorrà sapere qual è la somma… Sí, quanto è?
Oh, una sciocchezza!
Non vale la pena di parlarne… ventimila sterline, si dice.
E che sarà mai? Ventimila sterline? Ci restai di sasso, un’altra volta. Avevo pensato a quattro, cinquemila sterline.
La notizia mi mozzò per un momento il respiro. Per la prima volta vidi ridere il signor St. John.
Bene disse, se avesse ucciso qualcuno e le avessero detto che il delitto era stato scoperto, non avrebbe l’aria cosí spaventata.
È una grossa somma.
Non crede che ci sia un errore? No, nel modo piú assoluto.
Forse ha letto male le cifre; può essere duemila.
Il ventimila è scritto in lettere, non in cifre.
Mi sentii come un individuo di stomaco debole seduto dinanzi a una tavola imbandita per cento.
Il signor Rivers si alzò e si mise il mantello.
Se non fosse una notte cosí brutta, disse, le manderei Hannah a tenerle compagnia.
Mi sembra troppo abbattuta per rimanere da sola.
Ma la povera Hannah non potrebbe, come me, affrontare la tormenta.
Non ha gambe altrettanto lunghe.
Perciò devo abbandonarla alle sue pene.
Buona notte. Sollevò il saliscendi. Mi balenò un’idea improvvisa. Si fermi un minuto!
gridai.
Ebbene?
Mi chiedo perché il signor Briggs abbia scritto a lei; come poteva sapere, come immaginava che lei, che vive in un paese cosí appartato, avesse la possibilità di aiutarlo a trovarmi?
Oh, sono un pastore, disse, spesso si ricorre a noi nei casi strani.
Si udí di nuovo il rumore del saliscendi.
No, questa spiegazione non mi soddisfa, risposi.
Quella risposta frettolosa e sbrigativa invece di smorzare la mia curiosità, non faceva che acuirla.
È una faccenda insolita, aggiunsi. Vorrei saperne di piú. Un’altra volta.
No, questa sera, questa sera!
insistetti e mentre St. John si girava verso la porta, mi andai a mettere fra questa e lui.
Aveva l’aria piuttosto imbarazzata.
Non la lascio andare finché non mi avrà detto tutto.
Glielo dirò, ma non ora.
Parli, devo saperlo.
Preferirei che la informassero Diana o Mary.
Naturalmente queste obiezioni non fecero che accendere piú che mai la mia curiosità di sapere.
Mi doveva accontentare senza indugio, e glielo dissi. L’avevo avvertita: sono un testardo, rispose, difficile da persuadere. Ma sono testarda anch’io, e non mi faccio smontare facilmente.
E poi sono un uomo freddo; non c’è ardore che mi smuova.
Invece io sono calda, e il fuoco scioglie il ghiaccio.
La fiamma della mia stanza ha sciolto la neve del suo mantello, e l’ha fatta scivolare sul pavimento come un ruscello.
Se vuole esser perdonato, signor Rivers, del grande misfatto di aver insudiciato il pavimento di legno carteggiato della cucina, mi dica quello che desidero sapere.
Va bene, mi arrendo; non alla sua smania, ma alla sua perseveranza, come la pietra che si logora sotto il lungo gocciolio.
E poi un giorno o l’altro lo verrà a sapere.
Tanto vale che lo scopra adesso. Si chiama Jane Eyre? Sí. Questo l’abbiamo già chiarito.
Non sapeva che io sono suo omonimo? Che sono battezzato St. John Eyre Rivers? Veramente, no.
Ricordo ora di aver visto la lettera E fra le iniziali scritte sui libri che di tanto in tanto mi ha prestato. Ma non mi sono mai domandata che cosa volesse dire.
Ma allora? Certamente… Mi fermai.
Non osai proseguire, e tanto meno esprimere il pensiero che mi balenò fulmineo, che si impossessò di me, e che in un momento divenne una forte probabilità. Le circostanze si annodavano, si combinavano, si disponevano in ordine. La massa informe di anelli si componeva a formare un’unica catena.
Intuii come stessero le cose prima ancora che St. John ricominciasse a parlare, ma non posso pretendere che il lettore abbia la stessa folgorazione, per cui ripeterò le sue spiegazioni.
Mia madre si chiamava Eyre. Aveva due fratelli.
L’uno pastore di anime, che sposò la signorina Reed di Gateshead, l’altro l’egregio signor John Eyre, mercante, morto a Funchal, sull’isola di Madera.
Briggs, l’avvocato del signor Eyre, ci scrisse l’agosto scorso per informarci della morte di nostro zio, e per dirci che costui aveva lasciato la sua fortuna alla figlia orfana del fratello pastore, trascurandoci a causa di un dissenso che aveva avuto con mio padre, e che non aveva piú perdonato.
L’avvocato tornò a scriverci alcune settimane fa per informarci che l’erede era scomparsa, e chiederci se noi avevamo sue notizie.
Un nome scritto casualmente su una strisciolina di carta mi ha permesso di scoprirla.
Il resto lo sa.
Fece di nuovo il gesto di andare via, ma io rimasi con la schiena contro la porta.
Mi lasci parlare, dissi, mi lasci prendere fiato e riflettere. St. John mi stava dinanzi col cappello in mano, abbastanza calmo.
Dopo una pausa ripresi. Sua madre era sorella di mio padre?
Sí.
E quindi era mia zia?
Annuí.
Mio zio John era vostro zio John?
Lei, Diana e Mary siete figli di sua sorella, come io figlia di suo fratello?
Indubbiamente.
Voi tre, allora, siete miei cugini; il nostro sangue ha la stessa origine, per metà almeno.
Sí, siamo cugini.
Lo esaminai.
Avevo trovato un fratello, che poteva rendermi orgogliosa e che potevo amare, e due sorelle, che già quando erano delle estranee avevano suscitato in me affetto e ammirazione per le loro doti.
Quelle due ragazze che, inginocchiata sulla terra umida, avevo spiato attraverso l’inferriata della finestra della cucina di Moor House con una mescolanza amara di interesse e di disperazione, erano mie parenti prossime, e il gentiluomo giovane e imponente che mi aveva trovato in fin di vita sulla soglia di casa era sangue del mio sangue.
Deliziosa scoperta per una povera derelitta! Questa era la vera ricchezza, la ricchezza del cuore!
Una miniera di amore autentico e puro!
Questa era una benedizione che portava gioia e felicità, non come il greve fardello dell’oro, ben accetto senza dubbio, ma pesante per le mie spalle.
Battei le mani per la contentezza, sentii accelerarsi il battito del polso e il sangue scorrere piú rapidamente nelle vene.
Oh, sono contenta, sono contenta!
esclamai.
St. John sorrise.
Non le ho detto che trascurava i fatti essenziali per delle sciocchezze?
disse.
Si è incupita quando le ho detto che aveva ereditato una fortuna e ora, per una questione da poco, si emoziona tutta.
Che cosa vuol dire? Per lei forse può essere cosa da poco.
Lei ha delle sorelle e non si preoccupa di una cugina.
Ma io non ho nessuno.
E ora tre parenti, due se lei non vuole esservi compreso, che mi sono nati nell’età adulta.
Lo ripeto, sono felice!
Mi misi a camminare in fretta su e giú per la stanza.
Mi fermai, quasi soffocata dai pensieri che si affollavano troppo rapidi per essere accolti, compresi, ordinati: pensieri che riguardavano quello che sarebbe stato nel futuro.
Fissai la parete spoglia, e mi parve che si fosse trasformata in un firmamento disseminato di stelle che si innalzavano in cielo per illuminare speranze e gioie.
Ora avrei potuto rendere un beneficio a coloro che mi avevano salvato la vita e a cui, fino allora, avevo offerto soltanto affetto.
Avrei potuto liberarli dal loro stato di soggezione; dispersi, li avrei potuti riunire.
Avrebbero potuto godere anche loro dell’indipendenza di cui avrei goduto io.
Eravamo in quattro.
Ventimila sterline divise in parti eguali sarebbero state cinquemila sterline per ciascuno. Ce n’era d’avanzo. Giustizia sarebbe stata fatta, e assicurata la felicità di tutti. Ora la ricchezza non mi pesava piú.
Non era un semplice lascito di denaro, ma un’eredità di vita, di speranza e di gioia. Non posso dire quale fosse il mio aspetto, mentre il mio spirito era preso d’assalto da questi pensieri. Ma mi resi conto quasi subito che il signor Rivers aveva preso una sedia e che insisteva con dolcezza che sedessi.
Mi consigliava anche di calmarmi.
Ma io, incurante dei suoi consigli, gli scostai la mano e ricominciai a camminare. Domani scriva a Diana e a Mary, dissi, e riferisca loro di tornare subito a casa. Diana diceva che si sarebbero tutte e due considerate ricche con mille sterline, e quindi con cinquemila si giudicheranno ricchissime. Mi dica dove posso trovare un bicchier d’acqua, disse St. John.
Deve cercare di calmarsi. Sciocchezze! E che effetto ha su di lei l’eredità?
Rimarrà in Inghilterra, sposerà la signorina Oliver, e si comporterà come un comune mortale?
Lei vaneggia: le idee le si confondono. Le ho comunicato la notizia con poco tatto, e non ha la forza di sopportarla.
Signor Rivers!
Che cosa c’è da spiegare?
Può forse negare che ventimila sterline, la somma in questione, divisa in parti uguali fra i quattro nipoti di nostro zio darà cinquemila sterline a ciascuno?
Desidero che lei scriva alle sue sorelle per informarle della fortuna che loro spetta.
Che spetta a lei, vuol dire. Le ho comunicato il mio pensiero. Non lo cambierò. Non sono tanto egoista, cieca, ingiusta, perfida ingrata.
E poi ho deciso di avere una casa e dei parenti.
Amo Moor House, e a Moor House vivrò.
Voglio bene a Diana e Mary, e starò unita a loro per tutta la vita.
Cinquemila sterline mi daranno gioia e benessere, ventimila mi arrecherebbero fastidio e oppressione; inoltre, se pure queste mi spettano legalmente, non mi spetterebbero secondo giustizia.
Cosí in fondo lascio a voi solo quello che a me sarebbe superfluo. Non si opponga e non discuta. Mettiamoci d’accordo, e decidiamo immediatamente. Lei agisce d’impulso. Soltanto dopo che vi avrà riflettuto sopra qualche tempo, la sua parola potrà aver valore. Se quel di cui dubita è la sincerità, sono tranquilla. Non vede che si tratta di giustizia? Vedo, sí, che la sua proposta è giusta; ma è contraria a ogni consuetudine. Inoltre lei ha diritto a tutti i beni.
Mio zio li ha guadagnati col suo lavoro ed era padrone di lasciarli a chi gli pareva.
Li ha lasciati a lei.
In fin dei conti la giustizia le permette di tenerli.
Lei, in coscienza, può considerarli completamente suoi. Per me, dissi, è questione sia di sentimento che di coscienza. Devo obbedire ai miei sentimenti. Di rado ho avuto la possibilità di poterli assecondare.
Anche se discutesse e vi si opponesse per un anno, non rinuncerei alla gioia di ripagare un enorme obbligo, e di acquistarmi delle persone care per tutta la vita.
Lei ora la pensa cosí, aggiunse St. John, perché non sa che cosa sia possedere qualcosa, e ignora i piaceri che la ricchezza procura.
Non si può rendere conto di che cosa rappresentino per lei ventimila sterline; del posto che le varrebbero in società, del futuro che le potrebbero schiudere.
Non può… E lei, l’interruppi io, non può immaginare quanto aspiri ad avere un fratello e delle sorelle. Non ho mai posseduto una casa, non ho mai avuto parenti stretti vicino.
Ora voglio avere l’una e gli altri. Lei mi accetterebbe malvolentieri?
Jane, io sarò tuo fratello, le mie sorelle saranno le tue sorelle, senza esigere alcun sacrificio dei tuoi giusti diritti.
Fratello? Già, alla distanza di migliaia di chilometri! Sorelle?
Già, a servizio di estranei!
E io ricca, e oppressa da un denaro non guadagnato, né meritato!
Voi senza un soldo!
Bella eguaglianza, bella fraternità.
Che unione, quanto affetto!
Jane, le tue aspirazioni a dei legami familiari e alla felicità domestica si possono attuare in modo diverso da quello che tu prospetti.
Puoi sposarti. Un’altra sciocchezza!
Sposarmi!
Non desidero sposarmi, non mi sposerò mai! Questo è poi troppo! Delle affermazioni cosí recise sono la prova del tuo stato di eccitazione.
No, conosco i miei sentimenti, e l’avversione che mi suscita anche la sola idea del matrimonio.
Nessuno mi sceglierebbe per amore, e non voglio certo essere considerata come oggetto di un calcolo speculativo… E non ho bisogno di una persona che mi sia estranea, che non abbia in comune con me pensieri e sentimenti.
Ho bisogno di parenti, con i quali possa sentirmi affiatata.
Ripetimi che sarai mio fratello, e le tue parole mi faranno felice come la prima volta che le hai pronunciate.
Ripetile, se potrai dirle con sincerità. Credo di sí. Ho sempre amato le mie sorelle.
Il mio affetto per loro ha solide basi: rispetto i loro meriti e ammiro le loro qualità.
Anche tu possiedi dei principî e uno spirito. Hai gusti e abitudini che assomigliano a quelli di Diana e Mary.
La tua presenza mi è sempre stata gradita e qualche volta ho trovato vero sollievo a parlare con te. Sento che potrò facilmente farti posto nel mio cuore, come a una terza e piú giovane sorella.
Grazie, questo mi basta per stasera. Ora farai meglio ad andare.
Se rimarrai a lungo, m’irriterai ancora con qualche scrupolo mal fondato. E la scuola, signorina Eyre?
Bisognerà chiuderla, immagino. No.
Terrò il mio posto finché non verrà una sostituta.
Mi rivolse un sorriso d’approvazione. Ci stringemmo la mano e St. John uscí.
Rinuncerò a narrare in particolare le lotte che seguirono, e gli argomenti che adoperai per sistemare convenientemente la questione dell’eredità secondo i miei desideri.
Avevo un compito molto arduo, ma fui irremovibile.
I miei cugini finirono per comprendere che la mia decisione di dividere in parti eguali la proprietà era irrevocabile, e per riconoscere in cuor loro che la mia offerta era conforme a giustizia.
Alla fine riconobbero che al mio posto essi avrebbero agito allo stesso modo. Cosí finirono per acconsentire a sottoporre la cosa a un arbitrato. I giudici scelti furono il signor Oliver e un abile avvocato.
E ambedue furono della mia opinione. I documenti di traslazione furono esibiti.
Io, St. John, Diana e Mary entrammo tutti e quattro in possesso di una parte del capitale. Capitolo trentaquattresimo Si arrivò quasi a Natale prima che fosse tutto sistemato.
Si avvicinava il periodo delle vacanze.
Chiusi la scuola, prendendo cura di lasciare un buon ricordo di me. La buona fortuna, mentre apre la borsa, apre anche il cuore.
Dare qualche cosa quando la sorte è stata generosa con noi, non è che uno sfogo naturale. Da tempo mi ero accorta che molte delle mie rustiche allieve mi volevano bene, e quando venne il momento di separarci ne ebbi conferma dalle sincere manifestazioni di affetto che ricevetti. Fu per me una profonda soddisfazione aver trovato posto nei loro cuori semplici. Promisi che d’allora in poi sarei andata tutte le settimane a tenere un’ora di lezione. Il signor Rivers arrivò quando, ormai sfilate tutte le classi, ora ammontavano a sessanta ragazze, stavo chiudendo la porta. Rimasi con la chiave in mano a scambiare un saluto particolarmente fervido con una mezza dozzina delle allieve migliori. Ragazze dignitose, rispettabili, modeste come si possono trovare fra i contadini delle campagne inglesi.
E questo è dir molto, perché, in fin dei conti, i contadini inglesi sono i piú istruiti, i piú educati e piú rispettabili d’Europa.
Da allora ho conosciuto contadini in Francia e in Germania; e i migliori di loro mi sembravano ignoranti, rozzi e sciocchi a paragone delle mie ragazze di Morton.
Ti pare di esser stata ricompensata dei tuoi sforzi? chiese il signor Rivers, quando le allieve se ne furono andate. La coscienza di aver fatto del bene non ti fa piacere?
Certamente.
E hai lavorato solo pochi mesi. Una vita tutta dedicata a sollevare la tua razza non sarebbe ben spesa? Certamente, dissi, ma non potrei continuare sempre cosí. Ho bisogno di godere delle mie possibilità, oltre a coltivare quelle degli altri. Questa è la volta che devo godere. Non ricordarmi la scuola. Ora ne son fuori, e voglio gustarmi appieno le vacanze.
Si fece serio. Che cosa succede? Che cosa significa questa vivacità improvvisa? Che cosa farai?
Mi metterò in moto come posso.
E per prima cosa devo pregarti di dispensare Hannah dal tuo servizio, e cercare qualcun’altra che si curi di te.
Hai bisogno di lei?
Sí, perché venga con me a Moor House.
Fra una settimana arriveranno Diana e Mary, e desidero che sia tutto in ordine per il loro arrivo.
Capisco. Credevo che volessi fare un viaggio. Meglio cosí. Hannah verrà con te.
Dille allora di farsi trovare pronta per domani.
Ecco la chiave della scuola. Consegnerò domattina la chiave della casa. La prese. La restituisci molto allegramente, disse.
Non riesco a capire il tuo cuor leggero, perché non vedo quale occupazione hai in mente, come sostituta di quella che hai lasciato.
Quale sarà ora l’aspirazione, l’ambizione della tua vita?
La mia prima aspirazione sarà di pulire a fondo Moor House dal solaio alla cantina; la seconda di tirarla a lucido con cera, olio e tutto il necessario fino a farla brillare di nuovo.
La terza di disporre sedie, letti, tavoli, tappeti in ordine perfetto, dopo di che ti rovinerò a furia di carbone e torba per tenere acceso il fuoco in ogni stanza.
E infine, negli ultimi due giorni che precederanno l’arrivo delle tue sorelle, io e Hannah ci dedicheremo a sbatter uova, scegliere uva di Corinto, grattugiare spezie, impastare delle ciambelle di Natale, imbottire tartine, e procedere con solennità agli altri riti culinari, dei quali le parole non possono dare un’idea esatta ai profani come te.
In breve il mio scopo è che Diana e Mary trovino tutto perfettamente in ordine per giovedí prossimo, e la mia ambizione è di far loro un’accoglienza ideale.
St. John sorrise appena. Non era ancora contento. Questo va bene per il momento, disse.
Ma parlando seriamente, quando il primo eccesso di vivacità sarà finito, dovrai puntare a mete un po’ piú ambiziose delle faccende e delle gioie domestiche.
Non c’è nulla di meglio al mondo, lo interruppi io. No, Jane, no. Questo mondo non è fatto per divertirci, né per riposare. Non ti lasciar prendere dalla pigrizia. Al contrario, ho intenzione di essere attiva.
Jane, per l’intanto ti scuso.
Ti concedo due mesi per godere della tua nuova situazione, e delle gioie della parentela scoperta di recente. Ma, poi, spero comincerai a guardare un po’ piú in là di Moor House e di Morton, e della compagnia del parentado, e dell’egoismo e delle comodità borghesi.
Conto che le tue energie prenderanno di nuovo il sopravvento. Lo guardai con sorpresa. St. John, dissi, fai male a parlarmi cosí. Mi preparo a essere felice come una regina, e tu cerchi di spingermi all’inquietudine. A che scopo?
Allo scopo di mettere a profitto il talento che Dio ti ha concesso, e di cui un giorno certamente Egli ti chiederà conto.
Ti sorveglierò da vicino, Jane, ti avverto.
E cerca di contenere l’ardore esagerato che hai messo nei comuni piaceri domestici.
Non attaccarti tanto tenacemente ai vincoli della carne, conserva tenacia e ardore per una degna causa, non sciuparli in sciocchezze.
Mi capisci, Jane? Sí, come se parlassi greco. Sento che ho una degna causa per essere felice, e felice sarò. Addio! Fui davvero felice a Moor House, e lavorai sodo, e Hannah insieme a me.
L’anziana domestica rimaneva incantata nel vedermi tanto allegra nel bel mezzo della baraonda di una casa messa sottosopra, impegnata a strofinare, spolverare, lustrare e cucinare. E infatti, dopo un paio di giorni di confusione, fu un piacere evocare a poco a poco l’ordine dal caos che noi stesse avevamo creato.
Avevo in precedenza fatto un viaggio a S***** per acquistare del mobilio nuovo.
Le mie cugine mi avevano dato carte blanche per fare i cambiamenti che mi aggradavano: avevamo destinato una somma a quello scopo.
Lasciai tali e quali le camere e il soggiorno.
Sapevo che Diana e Mary avrebbero preferito la loro vecchia mobilia alle innovazioni piú eleganti.
Tuttavia occorreva preparare qualche novità, che fosse una sorpresa.
A questo scopo, comprai dei tappeti e delle tende nuove di tinta sobria, degli artistici soprammobili di porcellana e di bronzo, dei copriletti nuovi, degli specchi e delle scatole da toeletta.
Il tutto di gusto moderno, ma non vistoso. Ammobiliai da capo il salotto e una camera da letto con mobili di mogano antico e tappezzeria scarlatta. Stesi un tappeto nel corridoio e una passatoia sulle scale.
Quando tutto fu finito, Moor House mi parve un modello di comodità modesta, come, in quella stagione, il paesaggio di fuori era un esempio di desolazione invernale.
Il giovedí tanto atteso finalmente arrivò.
L’arrivo di Diana e Mary era previsto per la notte, e prima del crepuscolo accendemmo il fuoco di sopra e da basso.
La cucina brillava come oro. Io e Hannah eravamo vestite e tutto era pronto. Arrivò per primo St. John.
Gli avevo intimato di tenersi alla larga finché tutto non fosse stato a posto.
Ma d’altronde a tenerlo lontano bastava la semplice idea della confusione e della sporcizia entro le pareti di casa sua. Mi trovò in cucina, che sorvegliavo la cottura di certi pasticcini per il tè, che erano nel forno.
Si avvicinò al camino e mi chiese se finalmente ne avevo abbastanza di lavori domestici. Gli risposi invitandolo ad accompagnarmi per un’ispezione generale sui risultati delle mie fatiche. Con qualche difficoltà lo indussi a fare un giro per la casa.
Si limitò a gettare un’occhiata dentro le camere che aprivo, e dopo aver girato di sopra e di sotto, dichiarò che mi dovevo essere sobbarcata un gran lavoro per riuscire ad apportare cambiamenti tanto notevoli in cosí breve tempo.
Ma quanto al piacergli o no le migliorie della casa, non disse una sillaba. Il suo silenzio mi preoccupò. Temevo d’aver attentato a vecchi ricordi a cui era affezionato. Glielo chiesi in tono un poco scoraggiato. Niente affatto.
Al contrario, si era accorto che avevo rispettato con scrupolo ogni ricordo. Il suo timore invece era che avessi dedicato alla faccenda piú di quel che meritasse. Quanti minuti, per esempio, avevo impiegato a studiare la disposizione di quella stanza? A proposito, gli potevo dire dove si trovava un certo libro? Gli mostrai il volume sullo scaffale. Lo prese e si ritirò, secondo la sua abitudine, nel vano della finestra per mettersi a leggere. Questo comportamento, lettore, non mi piacque. St. John era un uomo buono.
Ma cominciavo a rendermi conto che aveva detto la verità quando si era definito duro e freddo.
Gli aspetti umani e le dolcezze della vita non avevano per lui alcuna attrattiva, le gioie tranquille nessun incanto.
Viveva solo per aspirare a cose belle e grandi, ma senza mai aver pace, né permettere che l’avessero quelli che gli vivevano intorno.
Mentre guardavo la sua fronte maestosa, composta e pallida come il marmo, i suoi bei tratti intenti nello studio, compresi a un tratto che non sarebbe stato un buon marito.
Sarebbe stato ben penoso essere sua moglie.
Capii per intuito la natura del suo amore per la signorina Oliver, e fui d’accordo con lui che si trattava solo di amore dei sensi.
Compresi quanto si disprezzasse per la febbre che questo amore suscitava in lui, quanto desiderasse soffocarlo e distruggerlo e fosse convinto che non avrebbe condotto alla felicità né lui né lei.
Era fatto della pasta di cui la natura foggia i suoi eroi, sia cristiani che pagani, i legislatori, gli uomini di Stato, i conquistatori: un solido pilastro per reggere gli interessi su cui poggia il mondo; ma, nel cantuccio del focolare, una colonna ingombrante, fosca, e fuori posto.
Questo salotto non è il suo ambiente, mi dissi, si troverebbe meglio sulla catena dell’Himalaya, o nelle foreste africane, e perfino sulle coste malariche della Guinea.
Fa bene a rifuggire la calma della vita domestica: non è il suo elemento. Qui le sue facoltà stagnano, non possono svilupparsi e non servono a nulla. In circostanze di lotta e di pericolo, dove occorre coraggio, energia, e forza d’animo: lí eccellerà.
Presso il focolare anche un fanciullo lo può far sfigurare. Sí, ora capisco che ha avuto ragione a scegliere la carriera del missionario.
Arrivano!
Arrivano!
gridò Hannah spalancando la porta del salotto.
Nello stesso istante il vecchio Carlo cominciò a latrare festosamente.
Corsi fuori.
Ormai era buio, ma si sentiva un rumore di ruote.
Hannah accese una lanterna. Il veicolo si fermò alla porticina.
Il cocchiere aprí lo sportello, e ne uscirono una dopo l’altra le figure familiari. Un minuto dopo il mio viso fu a contatto prima della morbida guancia di Mary, poi dei fluenti riccioli di Diana. Ridendo le due sorelle baciarono me, poi Hannah; accarezzarono Carlo, ch’era quasi impazzito dalla gioia.
Chiesero con premura se tutto andava bene, e, rassicurate, entrarono alla svelta in casa.
Erano stanche e indolenzite dal percorso fatto da Whitcross, intirizzite dal freddo della notte, ma i loro cari visi si distesero al calore del fuoco.
Mentre il cocchiere e Hannah trasportavano i bagagli, chiesero di St. John.
Proprio in quel momento egli uscí dal salotto.
Immediatamente tutte e due gli gettarono le braccia al collo.
Lui diede a ciascuna un bacio pacato, pronunciò a bassa voce alcune parole di benvenuto, rimase un momento a discorrere e poi, dicendo che supponeva che presto l’avrebbero raggiunto in salotto, vi si ritirò come in un rifugio sicuro.
Io avevo acceso le candele per andare di sopra, ma prima di seguirmi Diana si fermò per dar ordine di ospitare il cocchiere.
Furono estasiate dalle innovazioni delle loro camere, dalle tende nuove, dai tappeti appena comprati, dai vasi di porcellana a tinte vivaci.
Espressero la loro gratitudine incondizonata. Provai soddisfazione nel sentire che le trasformazioni avevano incontrato il loro gusto, e che avevo aggiunto attrattiva al loro allegro ritorno. La serata fu piena di dolcezza.
Felici, le mie cugine furono cosí loquaci che le loro chiacchiere mascherarono l’aria taciturna di St. John.
Anche lui era contento con tutto il cuore di vedere le sorelle, ma non rispondeva con lo stesso calore alle loro manifestazioni di gioia.
L’avvenimento, ossia il ritorno di Diana e di Mary, lo rallegrava, ma i corollari dell’avvenimento il chiasso, l’allegro chiacchiericcio dell’accoglienza lo tediavano. Non vedeva l’ora che venisse domani, quando le cose si sarebbero calmate. Un’ora dopo il tè, allorché l’allegria della serata era al massimo, si sentí battere alla porta.
Entrò Hannah a informarci che era venuto un povero ragazzo, a quell’ora inverosimile, per chiedere del signor Rivers per sua madre che stava per andarsene.
Dove abita, Hannah?
Verso Whitcross Brow, a quasi sei chilometri di distanza, in mezzo alla palude e alla brughiera.
Digli che vado. Farebbe meglio a non andare, signore.
È la peggior strada che ci sia di notte. Non c’è sentiero in mezzo alle marcite. E poi è una notte pessima con un gran ventaccio. Sarebbe meglio che facesse dire, signore, che andrà domattina. Ma il curato era già nel corridoio che si metteva il mantello. Senza una parola di commento, partí. Eran le nove e non tornò che a mezzanotte. Esausto e stanco, certo, ma con l’aria piú contenta di quando era uscito.
Aveva compiuto un dovere, esercitata la propria forza di rinuncia, si era sottoposto a una prova, e ora se sentiva piú in pace con se stesso.
Credo che tutta la settimana seguente abbia messo alla prova la sua pazienza. Era la settimana di Natale.
Senza nessuna occupazione precisa, ce la spassammo nei piaceri domestici.
L’aria della brughiera, la libertà familiare, la prospettiva dell’agiatezza agivano sullo spirito di Diana e di Mary come un elisir vivificante. Erano felici dalla mattina alla sera, chiacchieravano senza posa, e la loro conversazione spiritosa e originale aveva un tale incanto per me che preferivo piú di ogni altra cosa ascoltarle e prendervi parte.
St. John non rimproverava la nostra vivacità, ma la sfuggiva.
Stava raramente a casa.
La sua parrocchia era vasta e la popolazione sparsa ai quattro cantoni: tutti i giorni aveva da visitare poveri e ammalati in diversi settori. Una mattina a colazione Diana, dopo averlo osservato pensierosa per qualche minuto, gli chiese se i suoi progetti non erano mutati.
Immutati e immutabili, fu la risposta. E ci informò che la sua partenza dall’Inghilterra era ormai definitivamente fissata per l’anno successivo. E Rosamond Oliver? disse Mary quasi involontariamente. Ma aveva appena pronunciato questo nome che fece un gesto di pentimento.
St. John, che aveva in mano un libro perché aveva la cattiva abitudine di leggere anche durante i pasti, lo chiuse e alzò gli occhi.
Rosamond Oliver, disse, sta per sposarsi col signor Granby, una delle persone piú stimate e note di S***, nipote ed erede di sir Frederic Granby.
Ho avuto la notizia ieri dal padre. Le sorelle si guardarono, si voltarono verso di me, e tutte e tre guardammo lui. Era sereno come non mai.
Il matrimonio è stato combinato in fretta, disse Diana, non si devono esser conosciuti da molto tempo.
Da due mesi. Si sono conosciuti a ottobre, al ballo della contea a S***.
Ma è inutile andar per le lunghe quando non ci sono opposizioni all’unione, come nel caso presente, e il matrimonio è augurabile sotto ogni aspetto.
Si sposeranno non appena S*** Place, che sir Frederic ha loro assegnato, sarà in ordine per riceverli. La prima volta che mi trovai sola con St. John, fui tentata di chiedergli se aveva provato dispiacere a quella notizia.
Ma mi sembrò cosí poco bisognoso di simpatia, che, ben lungi dall’avventurarmi a offrirgliela una seconda volta, sentii vergogna della mia passata audacia.
Inoltre non avevo piú l’abitudine di parlargli.
Il suo riserbo era glaciale, e raffreddava la mia franchezza. Non aveva mantenuto la promessa di trattarmi come le sorelle. Frapponeva di continuo tra noi piccoli screzi, con freddezza, cosa che non contribuiva certo a creare cordialità.
Insomma, ora che ero sua parente riconosciuta e vivevo sotto il suo stesso tetto, mi sembravamo piú lontani di quando mi considerava solamente la maestra del villaggio.
Ricordando fino a che punto eravamo entrati in confidenza, non riuscivo assolutamente a comprendere la freddezza attuale.
In questa situazione, mi sentii un poco stupita allorché all’improvviso, alzata la testa dalla scrivania, mi disse: Vedi, Jane, ho combattuto e ho riportato la vittoria.
Fu tale la sorpresa che non ebbi subito la risposta pronta; ma dopo un momento di esitazione, dissi: Ma sei sicuro di non essere nella situazione di quei vincitori che pagano troppo caro il loro trionfo?
Un’altra vittoria del genere non ti porterebbe alla rovina?
Credo di no, e anche se cosí fosse, non avrebbe molta importanza.
Non avrò piú da sostenere una lotta come quella. La decisione è presa. La via mi è ormai aperta dinanzi. Ne ringrazio Dio! Detto questo ritornò ai suoi fogli e al suo silenzio.
Quando la nostra felicità reciproca, ossia mia, di Diana e di Mary, prese una forma piú pacata e riprendemmo le nostre abitudini e i nostri studi, St. John cominciò a rimanere di piú in casa.
A volte sedeva per ore nella nostra stessa stanza.
Mary disegnava, Diana si applicava a un piano di letture enciclopediche, con mia grande ammirazione, io sudavo col tedesco, mentre lui studiava una lingua orientale, la cui conoscenza gli sarebbe stata utile. Seduto nel suo angolo quieto, aveva l’aria molto assorta, se non che i suoi occhi azzurri avevano l’abitudine di staccarsi dalla sua grammatica esotica e vagare fino a posarsi qualche volta su noi, sue compagne di studio, pieni di una curiosa intensità.
Se era colto in flagrante, si ritraeva istantaneamente, per poi posare di nuovo gli occhi scrutatori verso il nostro tavolo.
Me ne chiedevo la ragione.
Mi meravigliavo anche della viva soddisfazione che immancabilmente mostrava per un fatto che mi pareva di poco conto, ossia la mia visita settimanale alla scuola di Morton.
E se era cattivo tempo, nevicava, pioveva o tirava vento, e le sue sorelle mi consigliavano di non andarvi, egli si faceva gioco delle loro premure e mi incoraggiava a compiere il mio dovere, senza tener conto degli elementi.
E questo mi imbarazzava ancor di piú.
Jane non è cosí fragile come credete, diceva.
Può sopportare una raffica di vento in montagna, un acquazzone o qualche fiocco di neve come uno qualsiasi di noi. La sua costituzione è tanto sana quanto resistente; piú adattabile di molte persone robuste a sopportare le variazioni del clima. E quando ritornavo, qualche volta stanca e affaticata dal cattivo tempo, non osavo mai lamentarmi, perché gli sarebbe seccato sentirmi lagnare. La forza di carattere gli piaceva sempre, mentre il contrario gli procurava un particolare fastidio. Un pomeriggio, mi fu concesso di rimanere a casa per un raffreddore. Le due sorelle erano andate a Morton in mia vece. Io leggevo Schiller e lui decifrava i suoi testi orientali. Mentre cambiavo libro, guardai per caso dalla sua parte: mi vidi sotto il controllo dei suoi vigili occhi azzurri. Non potevo dire da quanto tempo mi stesse sorvegliando.
Erano cosí penetranti e freddi che mi sentii per un momento afferrare dalla superstizione… come se stessi nella stessa stanza con un essere soprannaturale.
Che cosa stai facendo, Jane? Imparando il tedesco. Non vorresti piantar lí il tedesco e imparare l’indostano? Non parlerai sul serio? Cosí seriamente che dovrai impararlo; ti dirò perché.
Allora mi spiegò che l’indostano era la lingua che stava studiando in quel periodo, ma via via che andava avanti, si accorgeva di dimenticare quanto aveva appreso prima. Gli sarebbe stato di gran vantaggio avere un’allieva con la quale rivedere i primi elementi, e cosí fissarseli nella mente.
Per un poco era stato indeciso fra me e le sue sorelle, ma che poi aveva scelto me perché delle tre ero la piú costante.
Gli avrei fatto questo favore?
Forse il sacrificio non sarebbe durato molto, poiché mancavano solo tre mesi alla sua partenza.
Non si poteva tanto facilmente dire di no a St. John. Fosse dolorosa o lieta, ogni impressione rimaneva in lui profonda e duratura. Accettai.
Quando ritornarono Diana e Mary, la prima trovò che la sua scolara era diventata scolara di suo fratello.
Le venne da ridere, e sia lei che Mary dichiararono che St. John non sarebbe mai riuscito a convincerle a fare un passo del genere.
Lui rispose, con molta calma: Lo so. Scoprii che era un maestro molto paziente, molto tollerante ed esigente. Pretendeva molto da me, e quando rispondevo alle sue attese mi esprimeva il suo plauso, a modo suo. Poco per volta cominciò a esercitare su di me un potere che mi tolse la libertà di spirito. La sua lode e le sue attenzioni mi avvinghiavano piú che la sua indifferenza. Non riuscivo piú a chiacchierare e ridere liberamente, in sua presenza, perché un istinto molesto e importuno mi ammoniva che la vivacità lo seccava. Mi rendevo conto che solo i doveri e le occupazioni serie erano accette, e quando c’era lui non riuscivo a comportarmi altrimenti. Mi sentivo sotto una morsa di ghiaccio. Quando diceva va’, andavo; vieni, venivo; fa’ questo, lo facevo. Ma non amavo la mia schiavitú; spesso mi auguravo che avesse continuato a trascurarmi. Una sera ci riunimmo per augurargli la buona notte. Come di consueto baciò le sue sorelle; e pure, come di consueto, a me tese la mano. Diana, che si sentiva di umore scherzoso , esclamò: St. John! Chiami Jane la tua terza sorella; ma non la tratti come noi. Dovresti dare un bacio anche a lei. Mi spinse verso di lui. Mi sentii irritata con Diana, che mi metteva cosí a disagio. Ma mentre mi trovavo in questo stato d’animo, St. John si curvò, il suo volto greco giunse al livello del mio, i suoi occhi penetrarono nei miei, mi baciò. Se esistessero dei baci di marmo o di ghiaccio, direi che quello di mio cugino pastore apparteneva a queste categorie. Ma vi possono essere dei baci di assaggio, e il suo bacio era di questi. Dopo avermelo dato, mi fissò per vedere il risultato dell’esperimento. Non ero commossa.
Certo non ero arrossita; invece forse ero impallidita, perché sentivo che con quel bacio aveva come posto un suggello sui miei ceppi. Da quella sera non trascurò mai la cerimonia, e la gravità e la calma colle quali mi sottomettevo la rivestivano di un certo fascino. Quanto a me, ogni giorno desideravo di essergli sempre piú gradita. Ma non ci riuscivo senza rinnegare vieppiú parte della mia natura, soffocare parte delle mie facoltà, piegare le mie inclinazioni, costringermi ad applicarmi a lavori per i quali non avevo nessuna vocazione naturale. St. John desiderava sollevarmi a un’altezza che non potevo raggiungere; era una tortura continua aspirare all’ideale a cui egli mirava.
Era una impresa impossibile quanto trasformare i miei tratti irregolari in un esempio d’equilibrio classico come i suoi, o mutare il verde cangiante dei miei occhi in un lucente azzurro mare come quello dei suoi.
Non era solo la sua influenza, però, che mi teneva in servitú. Ultimamente avevo già per conto mio delle ragioni per esser triste. Mi sentivo corrosa da un male che minava la felicità alle radici: il male dell’incertezza.
Fra questi cambiamenti di luoghi e di fortuna credete che avessi dimenticato il signor Rochester?
Neppure per sogno.
Il pensiero di lui mi era sempre accanto, perché il mio amore non era una nebbia che il sole poteva dissipare, né un’impronta sulla sabbia che le tempeste potevano cancellare.
Il suo nome era inciso sul marmo, e come il marmo duraturo. Il desiderio di sapere che cosa ne era stato di lui mi perseguitava. Quando ero a Morton, ci pensavo ogni sera mentre facevo ritorno a casa; e a Moor House ogni notte nella mia camera pensavo a lui.
Durante lo scambio di corrispondenza col signor Briggs a causa del testamento, avevo indagato per scoprire se sapeva qualcosa dell’attuale residenza e dello stato di salute del signor Rochester; ma come aveva supposto St. John, l’avvocato era completamente all’oscuro di quel che lo riguardava.
Scrissi allora alla signora Fairfax, chiedendole informazioni. Contavo cosí di ottenere il mio scopo, ed ero certa di ricevere una risposta sollecita.
Rimasi sorpresa quando passarono quindici giorni e la risposta non venne; trascorsi due mesi senza che la posta portasse nulla per me, mi sentii in preda alla piú viva ansia.
Scrissi di nuovo. Forse la mia prima lettera poteva essere andata dispersa. Una nuova speranza seguí il nuovo tentativo. Come la volta precedente il suo lume brillò per alcune settimane, poi ancora una volta s’affievolí e si spense. Non una riga, non una parola arrivò. Passati in vana attesa sei mesi, la mia speranza morí definitivamente, e mi ritrovai nelle tenebre. Non potevo godere della bella primavera che mi splendeva intorno. L’estate si avvicinava. Diana si prendeva cura di me. Diceva che le pareva che non stessi bene, e desiderava accompagnarmi al mare. St. John si oppose; disse che non avevo bisogno di distrazioni, ma di occupazioni. La mia vita era troppo vuota, avevo bisogno di uno scopo.
E per supplire, immagino, a questa mancanza egli prolungava sempre piú le mie lezioni di indostano, e diventava sempre piú esigente; e io, sciocca, non ero capace di oppormi.
Un giorno mi misi al lavoro con uno spirito piú rannuvolato del solito.
Avevo provato un’acuta delusione.
Hannah la mattina mi aveva detto che c’era una lettera per me, e quando ero scesa a prenderla, quasi certa che si trattasse delle notizie tanto aspettate, non trovai che una lettera senza importanza del signor Briggs.
La contrarietà mi aveva strappato alcune lacrime, e ora, seduta dinanzi agli scarabocchi e alle fioriture della scrittura indostana, gli occhi mi si riempirono di nuovo di lacrime.
St. John mi chiamò per la lettura. Ma, alla prova, la voce mi mancò, le parole si perdettero nei singhiozzi. Eravamo soli in salotto.
Diana stava suonando in sala da pranzo, Mary curava il giardino; era una bella giornata di maggio, serena, piena di sole e ventilata. Il mio compagno non dimostrò alcuna sorpresa per la mia emozione, e non me ne chiese la causa. Disse soltanto: Aspetteremo qualche minuto, Jane, finché non ti sarai ricomposta.
E mentre mi sforzavo di dominarmi, rimase calmo e paziente, appoggiato allo scrittoio, con l’aria di un medico che sorveglia con occhio clinico una crisi prevista, e perfettamente compresa, nel decorso di una malattia.
Trattenni i singhiozzi, asciugai gli occhi, farfugliai qualcosa, dicendo che non mi sentivo bene quella mattina. Ricominciai e finii. St. John mise a posto i miei libri e i suoi, chiuse a chiave lo scrittoio, e disse: Ora, Jane, farai una passeggiata; e con me. Chiamerò Diana e Mary. No, questa mattina desidero una compagna sola, e questa devi essere tu. Vestiti e esci dalla porta della cucina, prendi la strada che porta a Marsh Glen. Ti raggiungerò subito. Non avevo via di scampo.
Non riuscivo mai a trovare una via di mezzo fra la sottomissione assoluta e la ribellione nei rapporti con dei caratteri assertivi, duri e opposti al mio.
Avevo sempre obbedito devotamente fino al momento in cui ero esplosa, a volte con la violenza di un vulcano. Ma siccome né le circostanze del momento, né il mio umore mi disponevano alla rivolta, obbedii coscienziosamente agli ordini di St. John.
Dieci minuti dopo camminavo al suo fianco lungo il sentiero della valletta. Da occidente veniva una brezza; giungeva dalle colline, carica del profumo di erica e di giunco. Il cielo era di un azzurro perfetto.
Il torrente che scorreva nel burrone, gonfiato dalle recenti piogge primaverili, fluiva abbondante e limpido, strappando raggi d’oro al sole e sfumature di zaffiro alla volta celeste.
Lasciammo il sentiero e c’incamminammo sul tappeto soffice di muschio verde smeraldo, smaltato da piccoli fiori di colore pallido e cosparso di stelle gialle. Arrivammo in un punto in cui eravamo circondati dalle colline.
Riposiamoci qui disse St. John, mentre raggiungevamo la prima schiera di un battaglione di rocce, che vigilava una specie di passo al di là del quale si rovesciava una cascata.
Un poco piú in là, e la montagna non aveva piú né muschio, né fiori, ma era solo rivestita di erica e di sassi.
La landa spoglia diventava desolata, l’aria fresca si faceva fredda, e la solitudine e il silenzio vi avevano il loro ultimo rifugio.
Sedetti e St. John si fermò accanto a me. Guardò verso il passo e il burrone.
Il suo sguardo vagò lungo il torrente e percorse il cielo terso che lo tingeva del suo colore. Si tolse il cappello e il vento gli mosse i capelli e gli baciò la fronte.
Pareva in comunione con lo spirito del luogo, mentre cogli occhi diceva un addio a qualche cosa.
Li rivedrò, disse a voce alta, in sogno quando dormirò presso le rive del Gange, e ancora in un tempo piú tardo, quando mi sovrasterà un altro sonno sulla costa di un torrente piú tenebroso.
Strane espressioni di uno strano amore!
La passione per la sua terra di un patriota austero! Sedette.
Per mezz’ora non dicemmo parola, né egli a me, né io a lui; passato questo tempo, ricominciò: Jane, partirò fra sei settimane; ho fissato il posto a bordo di una nave che partirà per le Indie Orientali il venti di giugno.
Dio ti proteggerà, poiché tu compi la sua volontà, risposi. Sí, disse, è là troverò la mia gloria e la mia gioia.
Sono il servo di un Maestro infallibile.
Non sto per partire sotto una guida umana soggetta agli errori della carne.
Mi pare strano che tutti quelli che mi circondano non brucino dal desiderio di arruolarsi sotto lo stesso vessillo, di unirsi alla stessa missione.
Non tutti hanno le tue capacità; e sarebbe follia per i deboli voler marciare coi forti. Non parlo dei deboli, né penso a loro. Mi rivolgo solo a coloro che sono degni del compito e in grado di compierlo. Costoro sono pochi e difficili a scoprirsi.
Dici bene; ma una volta trovati, è legittimo sollecitarli, spingerli allo sforzo, dimostrar loro quali sono i loro doni e la loro ragione per cui sono stati loro elargiti, far risuonare nel loro orecchio il messaggio celeste.
Offrire loro, da parte del Signore, un posto nella schiera degli eletti. Ma se sono veramente dotati per quel compito, i loro cuori non saranno i primi a esserne informati? Mi sentivo circondata e stretta da un terribile incanto.
Temevo di sentir pronunciare la parola fatale che avrebbe a un tempo dichiarato e ribadito il mio destino.
E che dice il tuo cuore?
domandò St. John.
Il mio cuore è muto… il mio cuore è muto, risposi io, tremando per l’emozione.
Allora devo parlare io per esso, continuò la voce profonda e inesorabile.
Jane, vieni con me in India; vieni come mio aiuto e mia collaboratrice.
La valle e il cielo mi girarono intorno agli occhi; le colline si sollevarono, come se un messaggero celeste avesse annunciato: Sorgete e aiutateci!
Ma non ero un apostolo, non potevo riconoscere l’araldo, non potevo ricevere il suo appello.
Oh, St. John, esclamai, abbi pietà di me!
Mi rivolgevo ad uno che, nell’esecuzione di quel che credeva suo dovere, non conosceva né pietà, né rimorso.
Continuò: Dio e la natura ti hanno fatta per essere la moglie di un missionario.
I doni, che hai, non sono fisici, ma spirituali; sei fatta per il lavoro, non per l’amore.
Devi essere moglie di un missionario e lo sarai. Sarai mia.
Io ti reclamo, non per mio piacere, ma per servire il mio Sovrano!
Non mi sento tagliata, non ho vocazione, dissi.
Egli si aspettava queste opposizioni; non se ne sentí irritato.
E a vederlo addossarsi alla roccia con le braccia conserte, capii che era preparato a un’opposizione dura e lunga, e che aveva fatto una riserva di pazienza per guadagnar la partita, persuaso che la pazienza l’avrebbe condotto alla vittoria.
L’umiltà, Jane, disse, è la prima virtú cristiana.
Hai ragione di dire che non ti senti tagliata per quel compito.
Ma chi ci è tagliato? O chi, avendo sentito l’appello, ha creduto di esserne degno? Io, per esempio, non sono che polvere e cenere.
Con San Paolo, mi riconosco il piú grande dei peccatori; ma non mi lascio abbattere da questo senso di bassezza personale. Riconosco la mia Guida.
So ch’Egli è giusto e potente, e che, mentre ha trovato un debole strumento per eseguire un grande compito, vorrà con l’inesauribile tesoro della sua Provvidenza supplire alla mancanza dei miei mezzi.
Pensa come me, Jane. Abbi fiducia come me.
Ti domando di appoggiarti sulla Roccia Sempiterna; sta’ certa ch’essa sosterrà il peso della tua debolezza umana.
Io non capisco la vita del missionario. Non mi sono mai sentita attratta dalle fatiche dei missionari. Ed ecco che io, nella mia umiltà, ti posso dare l’aiuto di cui abbisogni. Ti posso indicare il tuo compito ora per ora, sostenerti sempre, aiutarti in ogni momento.
In principio posso far cosí; in breve tempo, poiché conosco le tue possibilità, sarai abbastanza forte e potrai far da te senza bisogno del mio aiuto.
Ma dove sono le mie possibilità per adempiere questo compito?
Non le sento.
Mentre tu parli, nulla parla o si ridesta in me.
Non sento nessuna luce che si illumini, nessuna vita che si animi, nessuna voce che avverta e consoli.
Oh, vorrei che potessi vedere in che buia prigione si trova il mio spirito in questo momento, incatenato in questo abisso da un’agghiacciante paura: quella di essere convinta da te a tentare una cosa che non potrò realizzare!
Darò io la risposta per te; ascolta. Dalla prima volta che ci siamo incontrati ti ho sempre sorvegliata. Sono dieci mesi che ti studio. Durante questo tempo ti ho sottoposto a diverse prove; con che risultato?
Nella scuola del villaggio ho riscontrato che potevi compiere con puntualità ed esattezza un lavoro contrario alle tue abitudini e alle tue inclinazioni.
L’hai assolto con bravura e tatto. Pur comandando, sapevi accattivarti la simpatia delle allieve.
La calma con cui hai appreso che eri diventata improvvisamente ricca, mi ha fatto capire che hai uno spirito libero dai vizi volgari, che l’avidità non ha poteri su di te.
La prontezza con cui hai diviso la tua ricchezza in quattro parti, riservandotene solo una, rinunciando alle altre in nome di una giustizia astratta, mi ha fatto intravedere un’anima capace di ardere di sacrificio.
La docilità con cui, a mio giudizio, hai rinunciato a uno studio che ti interessa e ti sei dedicata a un altro perché interessava me, l’assiduità con cui ti sei applicata, l’energia e la fermezza con cui hai superato le difficoltà, mi han fatto scorgere tutte le belle qualità che cerco.
Jane, tu sei docile, diligente, disinteressata, fedele, costante, e coraggiosa, dolce ed eroica: cessa di dubitare di te… Io posso fidarmi di te incondizionatamente.
Come direttrice di scuole in India e aiuto fra le donne indiane la tua collaborazione sarà per me inestimabile.
Il cerchio di ferro si serrava. Il convincimento avanzava con passo lento, ma sicuro. Per quanto chiudessi gli occhi, queste sue ultime parole, nonostante tutto, stavano facendosi strada.
La mia esistenza, che era parsa vaga e disperatamente dispersa, via via ch’egli parlava si chiarificava e prendeva forma sotto la sua mano.
Aspettò una risposta. Gli chiesi un quarto d’ora per riflettere. Molto volentieri, dichiarò.
Si alzò, salí un poco verso il passo e si gettò su un mucchietto di erica. Là rimase tranquillo e io mi misi a riflettere.
Posso dare, sí, quel ch’egli esige da me, devo riconoscerlo, se mi sarà concesso di vivere abbastanza.
Ma sento che non potrò durare a lungo sotto il sole indiano.
E allora? Di questo egli non si preoccupa.
Quando sarà giunta la mia volta di morire, in tutta serenità e santità, mi abbandonerà a quel Dio che mi affidò a lui.
Mi è chiaro, sí.
Se parto dall’Inghilterra, lascerò una terra amata ma deserta, poiché il signor Rochester non c’è; e se anche ci fosse, che cosa può mai essere per me?
Ormai è mio destino vivere senza di lui.
Che cosa c’è di piú assurdo e sciocco che di trascinarmi di giorno in giorno aspettando un avvenimento impossibile che ci riunisca? Come disse una volta St. John, è naturale che io cerchi nella vita un nuovo scopo da sostituire a quello perduto. L’occupazione che lui mi offre non è forse la piú nobile che l’uomo possa assumersi o Dio possa assegnare?
Non è, per l’altezza dei suoi fini, la piú adatta a riempire il vuoto lasciato da pene di cuore e da speranze deluse?
Vorrei dir di sí, ma mi sento tremare.
Ahimè!
Se mi unisco a St. John, rinuncerò a metà di me stessa; se andrò in India, mi aspetta una morte prematura.
E che sarà di me durante il tempo che passerà fra la partenza dall’Inghilterra e l’India, e fra l’India e la tomba?
Oh, lo so bene, lo so fin troppo bene! Con sforzi sovrumani, riuscirò a soddisfarlo, fino al massimo delle sue aspettative. Se partirò con lui, se farò il sacrificio che mi impone, farò tutto quello che mi chiede.
Mi sacrificherò tutta sull’altare, anima e corpo. Egli non mi amerà mai; ma mi approverà. Gli mostrerò delle energie che non ha mai sospettato, delle risorse che non ha mai conosciuto. Sí, posso lavorare sodo quanto lui, e bene quanto lui! Consentire, allora, alla sua domanda è possibile, ma a una condizione, una condizione terribile.
Egli chiede che sia sua moglie e non ha per me affetto di sposo piú di quel che abbia la grande roccia da cui si inabissa la cascata.
Mi apprezza come un soldato apprezza una buona arma, e nulla di piú.
Non sposata… Questo mi addolorerebbe, ma posso permettere che metta in esecuzione i suoi piani freddamente e che mi trascini al matrimonio?
Posso ricevere da lui l’anello nuziale, assoggettarmi a tutte le forme dell’amore e sapere che non ci mette il cuore?
Posso tollerare il pensiero che ogni sua tenerezza è un sacrificio fatto per principio?
No: un martirio simile sarebbe mostruoso. Non potrò mai sopportarlo. Potrò accompagnarlo come una sorella, non come moglie.
Gli dirò cosí! Guardai verso la collina.
St. John era là, immobile come una colonna distesa, con il viso volto verso di me e gli occhi che luccicavano penetranti e acuti.
Si alzò e si avvicinò.
Sono pronta a partire per l’India, se potrò partire libera.
La tua risposta ha bisogno di una spiegazione, disse, non è chiara.
Fin qui tu sei stato il fratello adottivo, io la tua sorella adottiva.
Continuiamo cosí; è meglio che non ci sposiamo. Scosse la testa.
In questo caso la fraternità adottiva non va.
Se tu fossi una vera sorella, sarebbe diverso; ti accetterei e non prenderei moglie.
Ma stando cosí le cose, o la nostra unione sarà consacrata e suggellata dal matrimonio o niente.
Vi si oppongono ostacoli pratici. Non lo capisci, Jane?
Pensaci un momento, e il tuo buon senso ti guiderà.
Ci pensai, ma il mio buon senso non mi faceva veder altro se non che non ci amavamo come devono amarsi un uomo e una donna; dal che deducevo che non dovevamo sposarci.
Glielo dissi. St. John, replicai, io considero te come un fratello, tu consideri me come una sorella. Continuiamo cosí. Non si può, non si può, rispose con asprezza. Non va! Hai detto che partirai con me per l’India. Ricordalo, l’hai detto. A una condizione. Bene, bene.
Sul punto principale, di partire con me dall’Inghilterra, di collaborare al mio futuro lavoro, non ti opponi.
Hai già impugnato la vanga.
Sei troppo di parola per ritirarti.
Devi solo guardare a un punto, come meglio adempiere il lavoro che hai abbracciato. Semplifica i tuoi complessi interessi, i tuoi sentimenti, i tuoi pensieri, i tuoi desideri, le tue aspirazioni; fondili in un unico scopo.
Quello di corrispondere con efficienza, con tutte le energie, alla missione che ti ha affidata il tuo grande Maestro.
Per questo ti serve un collaboratore, non un fratello, che è un legame debole, ma un marito.
Anch’io non ho bisogno di una sorella. Una sorella un giorno potrei perderla. Ho bisogno di una moglie. Il solo appoggio che possa efficientemente influire sulla vita, e che lega fino alla morte. Sentii un brivido a quelle parole; sentivo la sua influenza penetrarmi fino nel profondo.
Cerca qualcun’altra St. John, cerca una piú adatta a te. Una adatta al mio scopo, vuoi dire, adatta alla mia vocazione.
Ti ripeto che non è per l’individuo insignificante, per l’uomo in sé e per i suoi fini egoistici che cerco una compagna; è per il missionario!
E io darò le mie energie al missionario, tutto quello ch’egli vorrà, ma non me stessa; sarebbe aggiungere il guscio alla mandorla.
Non può servire e perciò lo tengo per me.
Non puoi… non devi.
Credi che Dio sarebbe contento di un’offerta a metà?
Che Egli accetterebbe un sacrificio mutilato?
Sto in questo momento difendendo la causa di Dio; ti arruolo sotto la sua bandiera.
Non posso accettare una sottomissione incompleta; deve essere totale.
Ah, offrirò il mio cuore a Dio, allora dissi.
Tu non ne hai bisogno.
Non posso giurare, lettore, che non vi fosse una punta di sarcasmo nel tono con cui pronunciai questa frase, e nel sentimento che l’accompagnava.
Avevo fino allora segretamente temuto St. John, perché non l’avevo compreso.
Mi aveva tenuto in soggezione, finché mi aveva lasciata nel dubbio. Quanto ci fosse in lui di santo, e quanto di mortale, non avevo potuto dire fino a quel momento.
Ma molte cose mi si erano svelate durante quella conversazione, e sotto i miei occhi si era a poco a poco scoperta la sua natura.
Vedevo ormai le sue deficienze.
Seduta sul tappeto di erica davanti alla sua bella persona capii ch’ero seduta ai piedi di un uomo fallibile quanto me.
La sua durezza e il suo dispotismo si erano smascherati. Avendo coscienza ormai delle sue imperfezioni, presi coraggio.
Mi trovavo di fronte a un essere umano come me, col quale avrei potuto discutere e al quale, se lo trovavo opportuno, avrei potuto resistere.
Tacqui dopo l’ultima frase, e gli lanciai uno sguardo.
I suoi occhi, volti verso di me, esprimevano a un tempo sorpresa e curiosità.
Hai fatto del sarcasmo al mio indirizzo, parevano dire.
Che cosa significa?
Non dimentichiamo che si tratta di una cosa seria, rispose dopo un momento, di cui non si può pensare e parlare leggermente senza commettere peccato.
Son certo, Jane, che parlavi seriamente dicendo che offrirai il tuo cuore a Dio: e non domando di piú. Strappato il cuore dall’uomo, e donatolo al tuo Fattore, il progresso del regno celeste sulla terra sarà la tua principale delizia e il tuo unico scopo.
Sarai pronta a fare tutto quello che favorisca quel fine.
Vedrai che impeto darà ai tuoi sforzi e ai miei l’unione fisica e spirituale del matrimonio, la sola unione che conferisce un carattere permanente alla sorte e ai disegni delle creature umane; e, vincendo i piccoli capricci, le comuni difficoltà, le debolezze sentimentali, gli scrupoli sul grado, la natura o la forza dell’inclinazione personale, andrai immediatamente verso questa unione.
Io? tagliai corto.
Guardai i suoi tratti, belli nella loro armonia, ma stranamente terrificanti nella loro calma severità, la sua fronte autoritaria ma non limpida, i suoi occhi brillanti, profondi e penetranti, ma non teneri, la sua persona imponente.
Mi immaginai di essere sua moglie.
Oh, non era possibile!
In qualità di aiuto e compagna avrei solcato l’oceano con lui, sofferto con lui sotto il sole d’oriente e nei deserti dell’Asia.
L’avrei ammirato e avrei emulato il suo coraggio, la sua devozione e la sua energia, avrei obbedito silenziosamente alla sua autorità. Avrei sorriso della sua profonda ambizione, avrei separato il cristiano dall’uomo, stimando profondamente l’uno e perdonando generosamente l’altro. Certamente avrei sofferto, unita a lui solamente sotto questo lato; se anche il mio corpo fosse stato sotto un giogo severo, il mio cuore e la mia mente sarebbero rimasti liberi.
Il mio io sarebbe rimasto intatto e cosí i miei sentimenti spontanei con cui comunicare nei momenti di solitudine. Nel mio spirito avrei conservato degli angoli soltanto miei, in cui egli non avrebbe potuto penetrare, e vi avrei coltivato sentimenti in piena sicurezza, che la sua rigidezza non avrebbe potuto soffocare, né il suo passo da guerriero calpestare.
Ma essere sua moglie, restare sempre al suo fianco, sotto il suo controllo e il suo dominio, costretta a smorzare continuamente il fuoco della mia natura, obbligata a bruciare interiormente senza mai lanciare una fiammata, avrei finito per consumare ogni fibra del mio essere.
No, sarebbe stato insopportabile! St. John!
esclamai, giunta a questo punto della mia meditazione.
Ebbene?
rispose lui, gelido.
Ripeto che volentieri accetto di venire con te in qualità di compagna, ma non in qualità di moglie.
Non posso sposarti e diventare parte di te. Devi diventare parte di me, rispose con fermezza, altrimenti l’affare è nullo.
Come è possibile, che un uomo di non ancora trent’anni porti con sé in India una ragazza di diciannove, senza che l’abbia sposata?
Come potremmo stare sempre insieme, a volte in solitudine, a volte in mezzo ai selvaggi, senza essere moglie e marito? Benissimo, ribattei pronta, come nel caso fossi una tua vera sorella, o un uomo e un prete come te.
Si sa che non sei mia sorella. Non posso presentarti come tale, e tentarlo sarebbe suscitare dei sospetti diffamatori. Del resto, benché tu possegga un cervello dalla tempra maschile, hai un cuore di donna e… non andrebbe. Andrebbe benissimo, ribattei con un poco di sdegno. Ho un cuore di donna, ma non a tuo riguardo.
Per te ho soltanto la fermezza della camerata; la sincerità, la fedeltà, la fraternità di un soldato, se vuoi; il rispetto e l’obbedienza del neofita al suo iniziatore.
Nulla di piú, non temere.
È tutto quello che mi occorre, egli disse come parlando a se stesso. È proprio quel che mi occorre. Se vi sono ostacoli sulla via si abbatteranno, Jane.
Non ti pentirai di avermi sposato, stanne certa; e senza dubbio al matrimonio seguirà abbastanza amore da giustificare l’unione anche ai tuoi occhi. Disdegno la tua idea di amore, non potei fare a meno di dire. Mi alzai e mi fermai dinanzi a lui con la schiena alla roccia.
Disdegno la contraffazione dell’amore che mi offri; sí, St. John, e disdegno anche te che me lo offri, Mi guardò fissa, comprimendo le sue labbra ben modellate.
Non posso dire se fosse furioso o sorpreso.
Era capace di dominare appieno le sue reazioni. Non mi aspettavo di sentire da te tale espressione, disse. Credo di non aver fatto e detto nulla per meritare un tale sdegno. Fui emozionata dal tono gentile e dal suo atteggiamento nobile e calmo.
Perdona le mie parole, St. John; ma è colpa tua se mi sono abbandonata a parlare con cosí poco riguardo.
Hai toccato un argomento su cui le nostre nature sono differenti.
È un punto che non avremmo mai dovuto discutere: la stessa parola amore è fra noi come un pomo della discordia.
Cosa succederebbe alla prova dei fatti?
Quali sarebbero i nostri sentimenti?
Mio caro cugino, abbandona il tuo progetto di matrimonio, dimenticalo. No, disse, è un progetto accarezzato da lungo tempo e l’unico che possa assicurare il successo del mio lavoro. Per il momento, comunque, non insisterò oltre. Domani partirò e andrò a Cambridge. Là ho molti amici che desidero salutare. Starò assente una quindicina di giorni.
Approfitta di questo tempo per riflettere sull’offerta, e non dimenticare che, se la respingerai, non respingerai me, ma Dio in persona.
Per mezzo mio, Egli ti apre una carriera sublime; ma solamente in qualità di mia moglie potrai accedervi.
Rifiutare di sposarmi significa condannarti per sempre alla comodità egoista e alla sterile oscurità.
Guardati in questo caso di non essere nella schiera di quelli che hanno rinnegato la fede, e sono peggio degli infedeli!
Aveva detto tutto. Si voltò, ancora una volta. Guardò il fiume, guardò la collina.
Ma questa volta i suoi sentimenti rimasero rinchiusi nel suo cuore.
Non ero degna di udirli.
Mentre al suo fianco camminavo verso casa, capii dal suo silenzio glaciale quel che provava a mio riguardo: era la delusione di un carattere rigido e dispotico che aveva trovato resistenza dove si attendeva sottomissione, la disapprovazione di un giudizio freddo e inflessibile che aveva scoperto sentimenti e opinioni con cui non poteva simpatizzare.
In breve, come uomo avrebbe desiderato costringermi all’obbedienza ed era solo come sincero cristiano che tollerava pazientemente la mia caparbietà, e mi concedeva tutto quel tempo per riflettere e per pentirmi. Quella sera, dopo aver baciato le sorelle, pensò bene di dimenticare perfino di stingermi la mano, e uscí dalla stanza in silenzio.
Se pur non l’amavo, sentivo amicizia per lui, e questa omissione mi ferí al punto di farmi salire le lacrime agli occhi.
Vedo che tu e St. John vi siete bisticciati, Jane, durante la vostra passeggiata nella brughiera, disse Diana.
Seguilo: si attarda in corridoio per aspettarti… vi riconcilierete.
In tali circostanze non mi faccio guidare dall’orgoglio: ho sempre preferito essere felice che superba.
Gli corsi dietro, e lo trovai in fondo alle scale. Buona notte, St. John.
Buona notte, Jane.
Stringiamoci la mano.
Con che tocco freddo e distaccato mi prese le dita! Era profondamente seccato per ciò che era avvenuto durante il giorno. La cordialità non lo riscaldava, né le lacrime lo commuovevano. Non dovevo aspettarmi una felice riconciliazione, né un sorriso gaio o una parola generosa.
Ma, da cristiano, conservava tuttora la sua pazienza e la sua calma.
Gli chiesi se mi aveva perdonato, e lui rispose che non aveva l’abitudine di covare il ricordo di un cruccio; che non doveva perdonare nulla, poiché non era stato offeso.
Con questa risposta mi lasciò. Avrei preferito che mi avesse picchiata.
Capitolo trentacinquesimo St. John non partí il giorno dopo per Cambridge, come aveva detto.
Rimandò la partenza di una settimana, e per tutto quel tempo mi fece soffrire come un uomo buono, ma severo, coscienzioso e inesorabile può far soffrire chi l’ha offeso. Senza un palese atto di ostilità o una parola di rampogna mi faceva nettamente sentire che ero decaduta dal suo favore. Non che nutrisse uno spirito vendicativo: anche potendo, non mi avrebbe torto un capello. Per natura e per principio era superiore a una volgare vendetta.
Mi aveva perdonato di aver detto che disdegnavo lui e il suo amore, ma non dimenticava che l’avevo detto, e non l’avrebbe scordato per tutta la vita.
Vedevo dal suo sguardo, quando si rivolgeva verso di me, che quelle parole si frapponevano sempre tra noi. Mi pareva di sentirle nella mia voce quando gli parlavo, e come un’eco in ogni risposta ch’egli mi dava.
Non si asteneva dal conversare con me, e anzi ogni mattina mi convocava come al solito alla sua scrivania.
L’uomo terreno che albergava in lui trovava un piacere, non condiviso dal puro cristiano, a spogliare con tutta l’abilità di cui era capace mentre in apparenza si muoveva e parlava come di consueto ogni suo gesto e ogni frase di quell’interesse e di quell’approvazione che in precedenza avevano conferito alle sue parole e alle sue maniere un certo fascino austero.
Era diventato davvero non piú di carne, ma di marmo; i suoi occhi erano freddi e lucenti gemme azzurre, la sua lingua uno strumento per parlare e nulla piú.
Questo suo comportamento era per me una tortura raffinata e logorante.
Mi sentivo tormentata da una sorda indignazione e da un’angoscia struggente al tempo stesso.
Capivo che se fossi diventata sua moglie questo uomo buono, puro come l’acqua di fonte, mi avrebbe uccisa senza cavare dalle mie vene una sola goccia di sangue, senza macchiarsi la coscienza cristallina della minima traccia di peccato.
Lo capivo specialmente quando facevo qualche tentativo di ingraziarmelo.
Ogni mia tenerezza non riceveva risposta alcuna.
Non provava nessuna sofferenza per il distacco, nessuna commozione dopo la riconciliazione; e sebbene piú di una volta le mie lacrime avessero macchiato irrefrenabili la pagina su cui eravamo chini, su di lui non producevano piú effetto che se avesse avuto al posto del cuore un masso di pietra.
Con le sorelle, invece, era piú gentile del solito. Quasi temendo che la freddezza che mi dimostrava non bastasse a convincermi che ero bandita dalle sue buone grazie, la rafforzava per contrasto; e non lo faceva per cattiveria, ne sono convinta, ma per principio.
La sera prima che partisse, lo vidi per caso passeggiare in giardino all’ora del tramonto.
Ricordando che quell’uomo, in quel momento un estraneo per me, un giorno mi aveva salvato la vita e che eravamo parenti, cedetti all’impulso di fare un ultimo tentativo per riguadagnare la sua amicizia.
Uscii e mi avvicinai a lui mentre era appoggiato al cancelletto. Entrai subito in argomento. St. John, mi sento infelice perché sei ancora in collera con me. Torniamo amici come prima. Spero invece che siamo amici, fu l’imperturbabile risposta. E continuò a mirare la luna che sorgeva, senza scomporsi. No, St. John, non siamo amici come prima.
Lo sai.
Non lo siamo?
Male.
Da parte mia non ti auguro che del bene. Ti credo, St. John.
Son certa che saresti incapace di augurarmi alcun male; ma poiché sono una parente, desidererei un poco piú di affetto di quella filantropia generale che offri agli estranei.
Naturalmente, disse.
Il tuo desiderio è ragionevole, e son ben lungi dal considerarti un’estranea.
Queste parole pronunciate con voce fredda e tranquilla mi mortificarono e mi confusero alquanto.
Se avessi obbedito all’impulso dell’orgoglio e dell’ira, l’avrei piantato in asso immediatamente; ma c’erano dentro di me dei sentimenti piú forti che mi spingevano ad agire.
Rispettavo profondamente il talento e i principî di mio cugino.
Ci tenevo molto alla sua amicizia e perderla sarebbe stato penoso per me.
Non potevo rinunciare con leggerezza a riconquistarla. Dobbiamo separarci in questo modo, St. John?
E quando partirai per l’India, mi lascerai cosí senza una parola piú tenera?
A quel punto smise di rimirare la luna e mi guardò in viso.
Quando io partirò per l’India, Jane, ti lascerò?
Come?
Tu non partirai per l’India?
Hai detto che non posso fare a meno di sposarti.
E tu non mi sposerai?
Rimani fissa nella tua decisione?
Conosci, lettore, qual terrore sanno incutere le persone fredde con il gelo delle loro domande?
Non è simile alla caduta di una valanga la loro rabbia, e alla rottura dei ghiacci il loro scontento?
No, St. John, non ti sposerò!
Non torno sulla mia decisione.
La valanga pencolava e scivolava, ma non era ancora caduta.
Ancora una volta, perché questo rifiuto?
Prima di tutto, perché tu non mi ami; anzi, adesso quasi mi odi.
Se ti sposassi, finiresti per farmi morire. Anche ora mi stai uccidendo. Sbiancò sulle labbra e sulle guance.
Ti ucciderei… ti sto uccidendo?
Sono parole che non si dovrebbero usare: violente, non femminili e non vere.
Tradiscono uno stato d’animo infelice.
Meritano un severo rimprovero.
Sarebbero imperdonabili, se l’uomo non dovesse perdonare a suo simile fino a settanta volte sette.
Ormai era finita.
Mentre cercavo con tutto il cuore di cancellare dal suo animo la traccia della mia offesa precedente, gliene avevo impressa un’altra e molto piú profonda, simile a una bruciatura.
Ora veramente mi odierai, dissi. È inutile che tenti di riconciliarmi con te. Mi sono fatta un nemico per sempre.
Queste parole gli inflissero un nuovo colpo, e il peggiore, perché dicevano la verità.
Le labbra esangui fremettero per un istante. Che fredda collera avevo scatenato! Mi sentii il cuore martoriato. Tu hai male interpretato le mie parole, dissi, afferrandogli la mano.
Non avevo intenzione di addolorarti o ferirti, proprio no!
Mi rivolse un sorriso amaro. Con fermezza tolse la mano dalla mia.
E ora ritirerai la tua promessa, e non verrai in India, suppongo, disse dopo una lunga pausa.
Sí, verrò, come tuo aiuto, risposi.
Seguí un silenzio molto lungo.
Non posso dire quale lotta si svolgesse in lui fra natura e grazia durante quel lasso di tempo; strani lampi gli scintillavano negli occhi, e sul volto si dipingevano delle ombre.
Alla fine parlò.
Ti ho dimostrato l’assurdità che una donna della tua età, nubile, accompagni all’estero un uomo scapolo della mia.
Te l’ho dimostrato in tali termini, che pensavo non saresti mai piú tornata sul progetto.
Mi dispiace che tu ci sia tornata… mi dispiace per te.
Lo interruppi.
Quelle parole di rimprovero mi diedero subito coraggio. Abbi un po’ di buon senso, St. John; è una sciocchezza. Ti consideri offeso per quel che ho detto. Ma non è possibile!
Sei troppo intelligente e non sei tanto sciocco, né tanto vanitoso da non aver capito quel che voglio dire.
Lo ripeto, sarò tuo aiuto, se vuoi. Mai tua moglie, però. Diventò di nuovo livido; anche stavolta, però, riuscí a controllarsi.
Rispose con tono enfatico, ma calmo: Un’aiutante che non sia mia moglie non fa per me.
Con me, è logico, non puoi partire.
Ma se è sincera la tua offerta, in città parlerò con un missionario sposato, la cui moglie ha bisogno di una coadiutrice.
La tua fortuna ti rende indipendente dal sostentamento della società; e cosí ti può ancora esser risparmiato il disonore di rompere una promessa e di disertare la bandiera sotto cui ti sei arruolata.
Non avevo mai fatto delle promesse formali, né preso alcun impegno, e il suo parlare stava diventando troppo severo e autoritario. Replicai: Non è il caso di parlare di disonore, di rottura di promesse o di diserzione.
Non ho il minimo obbligo di andare in India, soprattutto con estranei.
Mi sarei posta a repentaglio con te, perché ti ammiro, ho fiducia in te e ti amo come una sorella; ma son convinta che se vi andassi non vivrei a lungo in quel clima.
Ah, temi per te stessa!
disse serrando le labbra con disprezzo.
Sí, Dio non mi ha donato la vita per gettarla via; e comincio a pensare che seguirti equivarrebbe a commettere un suicidio.
Inoltre, prima di decidermi a lasciare definitivamente l’Inghilterra, voglio esser sicura di non poter essere piú utile rimanendo, che partendo.
Che cosa intendi?
Sarebbe inutile cercare di spiegarti; ma c’è un punto su cui nutro un dubbio penoso, e non posso muovermi finché non l’abbia chiarito con ogni mezzo.
So da che cosa è attirato il tuo cuore e che cosa lo lega.
Quel che nutri in te è contrario alle leggi umane e divine.
Avresti dovuto cancellarlo da lungo tempo.
A parlarne arrossisci.
Pensi al signor Rochester?
Era vero e il silenzio mi denunciò. Andrai a cercare il signor Rochester?
Devo sapere che ne è stato di lui.
Non mi rimane allora, disse, che ricordarti nelle mie preghiere, e supplicare Dio di non abbandonarti.
Avevo creduto di riconoscere in te un’eletta. Ma Dio vede non come vede l’uomo. Sia fatta la Sua volontà! Aprí il cancello, uscí e prese la strada che conduceva alla valletta. Lo persi di vista quasi subito.
Rientrata in salotto, trovai Diana in piedi di fronte alla finestra con l’aria pensosa.
Diana era un bel po’ piú alta di me; mi mise una mano sulla spalla e si chinò a scrutarmi in viso.
Jane, mi disse, sei sempre inquieta e pallida, certo c’è qualcosa che non va. Dimmi che cosa succede fra te e St. John. Ti ho osservata dalla finestra per mezz’ora. Mi devi perdonare di averti spiata, ma già da molto tempo non so che cosa pensare.
St. John è una strana creatura.
Si interruppe.
Io tacevo; proseguí subito: Il mio caro fratello accarezza qualche progetto singolare a tuo riguardo, ne sono certa: è molto tempo che dimostra per te un’attenzione e un interesse che non ha mai mostrato per nessuna.
A che scopo? Vorrei tanto che ti amasse… ti ama, Jane? Pose la sua mano fresca sulla mia fronte bollente.
No, Diana, neanche un po’.
Allora perché ti segue in quel modo con gli occhi, perché cerca di rimanere tanto di frequente solo con te, e ti tiene cosí continuamente al suo fianco?
Io e Mary abbiamo tutte e due concluso ch’egli desidera che tu lo sposi.
Sí, mi ha chiesto di essere sua moglie.
Diana batté le mani. Proprio quello che speravamo!
E tu lo sposerai, Jane, non è vero?
E allora rimarrà in Inghilterra!
Neppur per sogno, Diana; l’unico pensiero che lo spinge a chiedermi in moglie è di procurarsi una compagna adatta per le sue fatiche indiane.
Che!
Vuole che parti anche tu per l’India?
Sí. Follia!
esclamò.
Non dureresti tre mesi là.
Non devi andare: non hai acconsentito, non è vero, Jane?
Ho rifiutato di sposarlo… E l’hai offeso, quindi?
Profondamente; non mi perdonerà mai, credo.
Eppure gli ho offerto di accompagnarlo come una sorella.
Era un’impresa pazzesca, Jane: pensa al compito che ti saresti sobbarcata, alla fatica continua in un posto dove la spossatezza uccide anche i piú forti. E tu sei delicata.
St. John, lo conosci, ti chiederebbe l’impossibile; non ti darebbe il permesso di riposare durante le ore calde, e ho notato che, purtroppo, qualunque cosa esiga tu ti sforzi di obbedirgli.
Mi stupisco che tu abbia trovato il coraggio di rifiutare la sua mano.
Allora, non lo ami, Jane?
Non come marito. Eppure è un bell’uomo.
E io sono brutta, Diana.
Non siamo ben assortiti.
Brutta, tu?
Niente affatto.
Sei troppo bella e buona per essere bruciata viva a Calcutta!
E mi scongiurò di nuovo di rinunciare a ogni idea di partire con il fratello.
Non c’è scelta, comunque, spiegai, perché poco fa gli ho ripetuto l’offerta di accompagnarlo come sua aiutante, ma lui si è sentito offeso dalla mia mancanza di decenza.
Gli è parsa una proposta indecorosa, che lo volessi accompagnare senza sposarlo, come se dal principio non mi fossi avvezzata a considerarlo come un fratello.
Perché supponi che non ti ami, Jane?
Dovresti sentirlo parlare.
Ha ripetuto piú volte che non è per sé, ma per il suo lavoro che desidera ammogliarsi.
Mi ha detto che sono fatta per il lavoro, non per l’amore.
Ma, secondo me, se non sono fatta per l’amore, ne consegue che non sono fatta per il matrimonio.
Non sarebbe strano, Diana, legarsi per tutta la vita a un uomo che ti considera solo come uno strumento utile?
Intollerabile… contro natura, neppur parlarne!
E poi, continuai, sebbene ora per lui non senta che dell’amore fraterno, una volta costretta a essere sua moglie, forse fatalmente nascerebbe in me uno strano e tormentoso amore.
È cosí intelligente, e ha spesso nello sguardo, nelle maniere, nel parlare una certa grandezza eroica! In questo caso diventerei indicibilmente infelice.
Lui, infatti, non sente il bisogno che lo si ami; e se gli dimostrassi i miei sentimenti, mi farebbe capire che sono superflui, che non me li richiede, e che non mi si addicono.
Ne sono sicura.
E tuttavia St. John è buono, disse Diana.
È buono e grande; ma dimentica spietatamente i sentimenti e le necessità della gente umile, in nome delle sue grandi aspirazioni.
È meglio quindi che le persone insignificanti si allontanino dal suo cammino, perché nella sua marcia non le calpesti.
Ecco che arriva!
Ti lascio, Diana –.
E mi affrettai a salire mentre il cugino apriva il cancello.
Fui costretta a incontrarlo di nuovo a cena. Durante il pasto si dimostrò calmo come di consueto. Non mi parlò e mi convinsi che aveva rinunciato a insistere nelle sue mire matrimoniali. Ma, come riconobbi poco dopo, mi sbagliavo in entrambi i casi.
Mi trattò al solito modo, o almeno quello da lui adottato negli ultimi tempi, ovvero con perfetta cortesia.
Senza dubbio aveva invocato l’aiuto dello Spirito Santo per dominare l’angoscia che gli avevo procurato, e ora credeva di avermi perdonato ancora una volta.
Per la lettura serale, scelse il capitolo ventunesimo dell’Apocalisse.
Era sempre un piacere sentire pronunciare dalle sue labbra le parole della Bibbia; ma mai la sua bella voce aveva risuonato cosí dolce e piena, né il suo atteggiamento era stato piú impressionante nella sua nobile semplicità, come quando espose le profezie di Dio.
Quella sera assunse un tono piú solenne, il suo atteggiamento un significato piú toccante.
Seduto in mezzo al circolo familiare , chino sulla grossa Bibbia antica, descriveva la visione di un nuovo cielo e di una nuova terra, diceva che Dio sarebbe venuto ad abitare con gli uomini, avrebbe asciugato le loro lacrime, e prometteva che non ci sarebbe stata piú morte, dolore, né pianto.Non ci sarebbe stata piú sofferenza perché le cose passate erano terminate.
Le parole che seguirono mi commossero stranamente, soprattutto sentendo da una leggera e impercettibile alterazione nella voce che, al pronunciarle, volgeva gli occhi dalla mia parte.
Colui che trionferà erediterà tutte le cose: e io sarò il suo Dio, e lui sarà mio figlio.
Ma , i vili e i miscredenti… saranno gettati nello stagno ardente di fuoco e zolfo, che è la seconda morte.
Da quel momento conobbi quale sorte St. John temeva per me.
Gli ultimi gloriosi versetti del capitolo furono pronunciati in un tono di trionfo calmo e composto, pieno di ardore.
Il lettore vedeva già scritto il proprio nome nel Libro della Vita dell’Agnello, e aspirava al momento in cui sarebbe stato ammesso nella città in cui i re della terra portano la loro gloria e il loro onore e che non ha bisogno della luce del sole e della luna, perché è rischiarata dalla gloria di Dio, e l’Agnello è la sua luce.
Nella preghiera che seguí, raccolse tutto il suo fervore e chiamò a raccolta tutto il suo zelo.
Domandò la forza per i deboli, la guida per le pecorelle smarrite, il ritorno anche all’undicesima ora per coloro che le tentazioni del mondo e della carne hanno allontanato dalla retta via.
Pregò, supplicò, reclamò il favore di un tizzone tratto da un incendio. Lo zelo fa sempre una profonda impressione.
Di fronte a questa preghiera dapprima mi meravigliai; poi, quando alzò il tono, mi sentii commossa, e da ultimo provai timore.
Sentiva davvero la grandezza e la bontà del suo compito, e chi ascoltava la supplica non poteva che finire per percepirla a sua volta.
Al termine della preghiera lo salutammo, perché doveva partire la mattina presto.
Diana e Mary, dopo averlo baciato uscirono dalla stanza, obbedendo, credo, a un suo cenno.
Io gli tesi la mano e gli augurai un buon viaggio. Grazie, Jane. Come ti anticipavo, tornerò da Cambridge fra una quindicina di giorni. Ti lascio ancora questo tempo per riflettere.
Se dessi retta all’orgoglio umano, non ti parlerei piú di matrimonio.
Invece voglio ascoltare il mio dovere, e mi volgo diritto alla mia unica aspirazione, che è operare per la maggior gloria di Dio.
Il mio Maestro ha lungamente sofferto; io farò lo stesso.
Non ti posso abbandonare come un vaso d’ira, pronto per la perdizione. Pentiti e deciditi finché sei ancora in tempo. Ricorda che dobbiamo lavorare finché è giorno, sotto l’ammonizione che la notte viene quando nessuno lavora. Ricorda la sorte del ricco Epulone, che aveva i suoi beni in questa vita. Che Dio ti dia la forza di scegliere il migliore partito che ti si offre! Pronunciando queste ultime parole mi posò la mano sul capo. Aveva parlato con ardore e con dolcezza.
Il suo sguardo non era quello di un innamorato alla sua amata, ma quello di un pastore che richiama la pecorella smarrita, anzi, meglio ancora quello di un angelo custode che protegge l’anima di cui è responsabile.
Tutti gli uomini di talento abbiano sentimenti o no e per quanto si dimostrino tirannici hanno i loro momenti sublimi, a patto che siano sinceri.
Provai un impulso di venerazione per St. John, un impulso cosí violento che mi ritrovai al punto che avevo tanto cercato di schivare.
Fui tentata di smettere di lottare con lui, di abbandonarmi alla corrente della sua volontà per approdare nel mare della sua esistenza, e là perdere la mia persona.
Mi sentivo assediata da lui come, sia pure in modo diverso, una volta mi ero sentita assediata da un altro.
Tutte e due le volte ero fuori di me.
Cedere in precedenza sarebbe stato un errore di principio; farlo di fronte a St. John sarebbe stato un errore di giudizio.
Questo è il mio parere, ripensando ora a quelle crisi; in quel momento non ero cosciente della mia follia.
Rimasi immobile sotto la mano del sommo sacerdote.
I miei rifiuti erano dimenticati, i miei timori vinti, le mie resistenze paralizzate. L’impossibile, ossia il mio matrimonio con St. John, stava diventando possibile.
Tutto si trasformava con un moto irresistibile.
La religione chiamava, gli angeli mi facevano cenno, Dio s’imponeva: la vita mi si srotolava dinanzi come una pergamena, le porte della morte si spalancavano dinanzi all’eternità.
Mi pareva che per godere della salvezza e della felicità eterna si poteva sacrificare tutto all’istante. L’oscurità della stanza era piena di visioni.
Riesci a deciderti ora?
chiese il missionario.
Pose la domanda con gentilezza.
Con gentilezza mi attirò a lui.
Oh, quanto è piú potente della forza, la gentilezza!
Io che sapevo resistere al corruccio di St. John, mi piegavo come una canna sotto quelle parole delicate.
Eppure sapevo che se avessi ceduto, un giorno mi sarei pentita di essere stata cosí debole.
La sua natura non era cambiata per un’ora di preghiera: si era solamente esaltata.
Potrei decidermi solo se fossi sicura, risposi. Solo se fossi convinta che è la volontà di Dio. Allora ti sposerei qui e subito: avvenga quel che deve avvenire! Le mie preghiere sono esaudite!
gridò St. John.
Premette piú forte la mano sul mio capo, come se affermasse un diritto.
Circondò la mia persona col suo braccio, quasi come se mi amasse . Lottavo con le tenebre della mia visione interiore prima che vi si addensassero ancora le nuvole.
Con tutta l’anima e il cuore aspiravo a fare quel ch’era giusto.
Mostrami, mostrami la via, supplicai.
Non mi ero mai sentita tanto esaltata, e il lettore giudicherà se ciò che seguí fu effetto della mia esaltazione.
Tutta la casa era tranquilla. Eccetto io e St. John, tutti si erano ritirati per coricarsi. L’unica candela stava spegnendosi; la stanza era illuminata dal chiaro di luna. Il cuore mi pulsava a colpi affrettati, e io ne distinguevo forte il battito.
Improvvisamente si fermò, percosso da un’inesprimibile sensazione che mi attraversò dalla testa ai piedi.
Non era la sensazione di una scossa elettrica, ma come quella era acuta, strana, spaventosa.
Agiva sui miei sensi come se fossero stati fino allora avvolti nel torpore, e a un tratto fossero stati scossi e costretti a svegliarsi.
Restarono in attesa. Gli occhi e gli orecchi erano all’erta, la carne fremeva.
Che cosa hai sentito?
Che cosa hai visto?
domandò St. John.
Non vedevo nulla, ma sentivo una voce da qualche parte chiamare: Jane, Jane, Jane!
e null’altro.
Oh Dio!
che cos’è questo?
esclamai ansante.
Avrei potuto dire: Dov’è?, perché la voce non era nella stanza, né nella casa, né nel giardino; e non veniva neppure dall’aria, né da sotterra, né dal cielo.
L’avevo udita, ma non potevo sapere dove e da dove.
Ed era la voce di un essere umano, la voce nota, amata, e che cosí ben ricordavo, del signor Edward Fairfax Rochester.
Aveva un tono doloroso, qualcosa di soprannaturale e di urgente.
Vengo, gridai.
Aspettami!
Oh, verrò!
Mi lanciai verso la porta e guardai nel corridoio; era buio.
Corsi fuori in giardino: non c’era nessuno.
Dove sei?
esclamai.
Le colline di Marsh Glen rimandarono una debole eco: Dove sei?
sentii ripetere. Il vento sospirò sui pini.
Dappertutto incombevano la solitudine delle lande e il silenzio della mezzanotte.
Lungi da me, superstizione!
dissi, poiché quello spettro nero si ergeva presso il tasso buio del cancello.
Questa non è illusione, né magia; è opera della natura.
Essa si è messa in azione e fa, non un miracolo, ma quel che di meglio sa fare. Mi staccai da St. John, che mi aveva seguita e che voleva trattenermi. Era il momento di prender la rivincita e sentivo di disporre di tutte le mie possibilità.
Gli dissi di non pormi domande o farmi osservazioni.
Dovevo e volevo rimanere sola. Obbedí immediatamente.
L’obbedienza non manca mai, quando si comanda energicamente. Salii in camera mia e mi chiusi a chiave.
Poi caddi in ginocchio, e pregai a modo mio… un modo diverso di quello di St. John, ma altrettanto efficace.
Mi sentii vicinissima all’Essere Supremo e il mio animo si prostrò grato ai suoi piedi. Mi alzai, dopo questo ringraziamento, presi una decisione, e mi misi a letto sicura, fiduciosa, desiderosa soltanto che sorgesse il nuovo giorno.
Capitolo trentaseiesimo Arrivò il nuovo giorno.
Mi alzai all’alba.
Per un’ora o due fui occupata a mettere in ordine le mie cose, nei cassetti e nel guardaroba, come volevo lasciarli per una breve assenza.
In quella sentii St. John uscire dalla sua camera.
Si arrestò accanto alla mia porta ed ebbi timore che bussasse, ma passò solo una strisciolina di carta sotto la porta.
La raccolsi.
C’erano scritte queste parole: Mi hai lasciato troppo bruscamente questa notte.
Se fossi rimasta un momento di piú, avresti posta la mano sulla croce di Cristo e sulla corona degli angeli.
Aspetterò la tua decisione definitiva al mio ritorno, fra quindici giorni.
Intanto sta’ all’erta e prega per non cedere alla tentazione.
Lo spirito, credo, vuole, ma la carne è debole. Pregherò per te assiduamente.
Tuo St. John.
Il mio spirito, risposi mentalmente, vuole compiere quel ch’è giusto; la mia carne, spero, è abbastanza forte per adempiere la volontà del cielo, quando la conoscerò con chiarezza.
In ogni caso, sarà abbastanza forte per cercare, investigare, dissipare la nebbia del dubbio e trovare la via verso la certezza.
Era il primo di giugno, eppure la mattina era nuvolosa e fresca. La pioggia batteva contro la finestra. Sentii aprire la porta principale: era St. John che usciva.
Guardai dalla finestra e lo vidi attraversare il giardino.
Prese la strada per la landa brumosa in direzione di Whitcross; là avrebbe trovato la diligenza.
Fra poche ore seguirò il tuo stesso cammino, cugino, pensai. Anch’io prenderò una diligenza a Whitcross. Prima di partire per sempre dall’Inghilterra devo aver notizie di una persona. Mancavano ancora due ore alla colazione.
Le occupai camminando per la camera senza far rumore, mentre pensavo all’avvenimento che aveva determinato i miei piani.
Ripensai all’intima sensazione che avevo provato, poiché potevo riviverla in tutta la sua indicibile stranezza.
E mi chiesi, ma ancora senza risultato, da dove venisse. Quella voce non sembrava giungere dal mondo esterno. Mi chiesi se era una semplice sensazione nervosa, un’illusione dei sensi. No, impossibile. Si avvicinava piú a un’ispirazione.
Quella sensazione prodigiosa era giunta come il terremoto che scosse le fondamenta dalla prigione di Paolo e di Silvano.
Aveva aperto le porte della cella dell’anima e, sciolti i suoi vincoli, l’aveva destata dal sonno, cosí che lei rimanesse tremante in ascolto; allora per tre volte era risuonato un grido al mio orecchio attonito e aveva attraversato il mio cuore incerto, che non aveva sentito un istante di paura, ma aveva esultato di gioia per il successo di una prova che gli era stata riservata, indipendentemente dal corpo fisico.
Fra non molti giorni, dissi terminando la mia riflessione, saprò qualcosa della persona che la notte scorsa mi invocava.
Se le lettere non hanno avuto nessun risultato, lo cercherò di persona.
A colazione annunciai a Diana e a Mary che partivo, e che sarei rimasta assente almeno quattro giorni.
Sola, Jane? chiesero.
Sí.
Devo raccogliere notizie di un amico sul cui conto sono inquieta da molto tempo.
Mi avrebbero potuto dire, come certamente pensarono, che credevano che non avessi altri amici che loro, perché spesso avevo detto cosí: ma per la loro naturale delicatezza si astennero da commenti, e solo Diana mi chiese se ero sicura di poter affrontare un viaggio.
Avevo l’aria cosí pallida!
Risposi che non avevo altro male che l’angoscia spirituale, e quella speravo presto di alleviarla.
Portai facilmente a termine gli ulteriori preparativi, non ostacolata da domande, né da opposizioni.
Dopo aver detto loro che per il momento non potevo informarle dei miei piani, con saggezza e cortesia non fecero altri commenti, come desideravo, lasciandomi la stessa facoltà di agire liberamente che io avrei loro accordato in circostanze simili.
Lasciai Moor House alle tre del pomeriggio, e poco dopo le quattro mi trovavo ai piedi della pietra miliare di Whitcross, ad attendere l’arrivo della diligenza che doveva portarmi fino alla lontana Thornfield.
Nel silenzio di quelle strade solitarie e delle colline deserte, la sentii arrivare da una grande distanza.
Era lo stesso veicolo da cui, un anno prima, ero scesa una sera d’estate, in quel punto cosí pieno di abbandono e di desolazione.
Le feci cenno di fermarsi.
Salii, ma questa volta, per pagare, non ero costretta a separarmi da tutti i miei averi.
Ancora una volta, sulla strada di Thornfield, mi sentii come un colombo viaggiatore che torna al nido.
Fu un viaggio di trentasei ore.
Ero partita da Whitcross il pomeriggio del martedí, e la mattina presto del giovedí la diligenza si fermò per abbeverare i cavalli a una locanda situata in un paesaggio le cui verdi siepi, i vasti campi e le basse colline idilliache mi vennero innanzi come i lineamenti di un viso familiare.
Sí, riconoscevo quel paesaggio; ero sicura di essere vicino alla meta.
Quanto è lontano Thornfield di qui?
chiesi all’oste.
Giusto tre chilometri, signora, se si passa per i campi.
II mio viaggio è terminato, pensai.
Uscii dalla diligenza, consegnai la valigia all’oste perché la tenesse finché non sarei tornata a prenderla e pagai il vetturino, che ripartí.
Il giorno brillava sulle insegne della locanda, e lessi l’insegna scritta a lettere d’oro: Lo stemma dei Rochester. Il cuore diede un balzo nel petto: ero già sulle terre del mio padrone.
Ma di nuovo si abbatté colpito dal pensiero: Il tuo padrone può essere di là della Manica, a quel che sai; e poi se è a Thornfield Hall, chi avrà accanto?
La moglie pazza… Che cosa ci vai a fare?
Non devi parlargli, non devi cercare la sua compagnia. È fatica sprecata, faresti meglio a non andar piú lontano, diceva una voce ammonitrice.
Chiedi informazioni alla gente dell’osteria; possono dirti tutto quel che cerchi; possono sciogliere subito i tuoi dubbi.
L’oste potrà dirti se il signor Rochester è a casa.
Ma nonostante il buon senso del suggerimento, non mi decidevo a seguirlo.
Tanto temevo una risposta che mi avrebbe gettato nella disperazione.
Prolungare il dubbio era prolungare la speranza.
Volevo osservare ancora una volta il castello sotto il raggio della sua stella.
Dinanzi a me era la recinzione: ecco i campi che, cieca e sorda come una pazza, avevo attraversato quasi inseguita alle calcagna da una furia, la mattina che ero fuggita da Thornfield.
Prima di sapere con precisione da quale parte prendere, mi ritrovai in mezzo ai campi.
Camminavo a passi rapidi, correvo di tanto in tanto!
Guardavo in avanti per anticipare la vista dei boschi conosciuti. Salutavo commossa al passaggio gli alberi isolati e le praterie familiari! Finalmente mi si pararono davanti gli alberi.
Il boschetto delle cornacchie si ammassava scuro, e nella calma del mattino si udí un forte gracidare.
Mi penetrò una strana gioia: affrettai il passo.
Un altro campo da attraversare, un sentiero e poi avrei visto le mura del cortile, e dietro di esse le stanze di servizio.
La casa era ancora nascosta dal boschetto.
Vedrò per prima cosa la facciata, mi dissi, dove gli arditi merli mi colpiranno immediatamente con la loro imponenza, e là scorgerò la finestra del mio padrone. Forse ve lo troverò affacciato, mattiniero com’è; forse sta passeggiando nel frutteto, o di fronte alla casa.
E allora lo vedrò. Certamente, in questo caso, non sarei cosí pazza da corrergli incontro? Non lo posso dire, non ne sono certa.
E se lo facessi, che succederebbe?
Dio lo benedica!
Che cosa succederebbe?
A chi farei del male assaporando ancora una volta la vita che può darmi il suo sguardo?
Deliro; forse in questo momento egli sta aspettando il sorger del sole sui Pirenei, o sui mari del Sud piatti come una tavola. Avevo costeggiato il basso muro del frutteto; avevo girato l’angolo.
Proprio in quel punto c’era un cancello che si apriva sui prati, fra due pilastri di pietra sovrastati da due palle dello stesso materiale.
Di là potevo gettare un’occhiata su tutta la facciata.
Sporsi la testa con precauzione, per assicurarmi se le imposte delle camere fossero chiuse… Merli, finestre, facciata: tutto dal mio punto riparato potevo scorgere.
Le cornacchie che volavano sopra la mia testa mi osservarono mentre compivo quella ricognizione.
Che cosa avranno pensato?
Forse che ero molto circospetta e timida sulle prime, per poi farmi a poco a poco piú ardita.
Un’occhiatina, e poi un lungo sguardo, poi un passo fuori dalla nicchia e una corsa in mezzo al prato: e una brusca fermata proprio di fronte alla grande dimora, per contemplarla a lungo, attentamente.
Forse quelle bestie si chiesero: Perché prima tanto timore, e ora tanto sciocco ardire? Ascolta, lettore, la descrizione di una scena. Un innamorato trova la sua amata addormentata su un letto di muschio. Desidera lanciare uno sguardo al suo bel viso senza svegliarla. Cammina piano sull’erba, attento a non far rumore. Si ferma immaginando che si sia mossa.
Ricomincia ad avanzare; per nulla al mondo vorrebbe farsi scoprire.
Tutto è tranquillo. Avanza di nuovo. Si china su di lei. Le sue fattezze sono celate da un velo. Lo solleva e si china ancor piú.
I suoi occhi anticipano la visione della bellezza, calda, fiorente e seducente nel riposo.
Con che trepidazione posa su di lei il primo sguardo!
Ma poi s’arresta!
Trasale.
E con improvvisa veemenza stringe tra le braccia la forma che non osava un momento prima sfiorare con le dita.
Chiama a gran voce il nome dell’amata, e piange la sua disgrazia e continua a guardare come un folle.
Stringendola e mirandola piange forte, perché non ha piú paura di svegliarla.
Aveva creduto che il suo amore fosse in un dolce sonno; la trova morta come la pietra. Avevo guardato con gioia timorosa in direzione della casa imponente; mi trovai davanti una rovina annerita.
Davvero non c’era bisogno di nascondermi dietro una colonna per spiare dalle inferriate delle finestre la vita che si svolgeva là dentro. Non c’era bisogno d’ascoltare l’aprirsi delle porte, d’immaginare i passi che percorrevano il cortile o il vialetto di ghiaia.
I prati verdi e i terreni coltivati erano calpestati e in abbandono.
Il portone, un arco vuoto.
La facciata era come l’avevo vista una volta in sogno, un guscio vuoto dall’aspetto alto e fragile, perforato dalle finestre prive di vetri.
Niente tetto, niente merli, niente camini. Tutto era andato in rovina.
Regnava, all’intorno, un silenzio di tomba: la solitudine dei luoghi abbandonati. Non mi meravigliavo che le lettere che avevo spedito non avessero ricevuto risposta. Era come aver indirizzate delle epistole a una tomba nella cripta di una chiesa. Il color nero delle pietre mi diceva che il castello era stato distrutto da un incendio.
Ma come era scoppiato? Qual era la storia del disastro? E quali perdite, oltre i mattoni o i marmi e i mobili, aveva procurato?
Aveva fatto delle vittime? E chi erano?
Domanda tremenda, e là non c’era nessuno che potesse rispondere, non un segno, non un indizio!
Girando intorno alle mura smantellate e nell’interno desolato, giunsi alla sicurezza che il disastro non era avvenuto di recente.
La neve invernale era filtrata attraverso l’arco aperto, la pioggia aveva picchiato dentro le finestre vuote.
Fra i mucchi di macerie, la primavera aveva sviluppato la vegetazione.
Qua e là spuntavano erbe fra le pietre e le travi cadute. E dov’era il disgraziato proprietario di quel relitto?
In quale paese?
In che condizioni?
Lo sguardo mi corse involontariamente al grigio campanile della chiesa vicino al cancello e mi chiesi: Riposa forse con Damer de Rochester, nella sua cella marmorea?
Per avere una risposta dovevo ritornare alla locanda. Vi giunsi in breve. L’oste in persona mi portò la colazione in sala.
Gli chiesi che chiudesse la porta e che si venisse a sedere.
Avevo delle domande da fargli.
Ma quando si fu accomodato, non sapevo come incominciare, tanta paura avevo delle possibili risposte.
Eppure lo spettacolo della rovina mi aveva già in parte preparata a un triste racconto.
L’oste era un uomo distinto, di mezza età.
Naturalmente lei conosce Thornfield Hall, incominciai. Sí, signora, una volta vivevo là. Lei? Non quando c’ero io, pensai.
Io non lo conosco.
Ero cameriere del defunto signor Rochester, aggiunse.
Defunto!
Avevo ricevuto in pieno il colpo al quale avevo cercato di sfuggire.
Defunto! dissi ansimante. È morto?
Intendo il padre dell’attuale signor Edward Rochester, spiegò.
Respirai di nuovo.
Il sangue ricominciò a scorrermi nelle vene.
Quelle parole mi assicurarono che il signor Edward, il mio signor Rochester perlomeno era vivo, poiché l’oste l’aveva chiamato l’attuale signore.
Parole che mi rendevano la felicità!
Mi sembrava di poter stare a sentire il seguito, qualunque fosse, con relativa tranquillità.
Purché non fosse nella tomba, potevo sopportare anche di saperlo agli antipodi.
Il signor Rochester ora vive a Thornfield Hall?
chiesi ansiosa di eludere la domanda diretta del luogo dove egli fosse.
No, signora, oh, no!
Non ci vive piú nessuno là.
Suppongo che lei non sia di queste parti, altrimenti avrebbe saputo che cosa è accaduto l’autunno scorso.
Thornfield Hall è andata completamente in rovina. È bruciata proprio al tempo del raccolto. Una tremenda disgrazia!
Tutte quelle belle cose, distrutte; hanno salvato appena qualche mobile!
Il fuoco scoppiò nel cuore della notte, e prima che arrivassero le pompe da Millcote l’edificio era tutto in fiamme.
Fu uno spettacolo terribile.
L’ho visto con i miei occhi. Nel cuore della notte!
mormorai.
Sí, quella era stata sempre l’ora degli avvenimenti fatali a Thornfield.
Si sa com’è accaduto?
domandai.
Si fecero congetture, signora; già, congetture.
Io invece potrei dirglielo con certezza.
Forse lei non è al corrente, continuò avvicinando la sedia un poco piú al tavolo e abbassando la voce, che vi era una signora nella casa, una… una pazza.
L’ho sentito dire.
La tenevano reclusa, signora; per anni non si era saputo per certo neppure della sua esistenza.
Nessuno l’aveva mai vista. Correva solo voce che al castello ci fosse una persona cosí. Chi e che cosa fosse era difficile indovinare. Si diceva che il signor Edward l’avesse portata dall’estero, e alcuni credevano che fosse stata la sua amante.
Ma, un anno fa, avvenne un caso strano. Avevo paura, ora, di sentir la mia storia.
Tentai di riportarlo al fatto principale.
E questa signora?
Questa signora, rispose, venne fuori che era la moglie del signor Rochester.
E si venne alla scoperta in un modo curioso.
Vi era una signorina, un’istitutrice al castello, di cui il signor Rochester si innamorò… Ma l’incendio?
Ci arrivo, signora. Il signor Rochester si innamorò di lei. I domestici dicono che non videro mai nessuno tanto innamorato. La perseguitava continuamente.
Il personale usava tener d’occhio il padrone ; e lui, insomma, la stimava piú di ogni cosa.
Tra l’altro nessuno, tranne lui, la considerava questa gran bellezza. Era piccolina, dicono, tanto che pareva una bambina.
Io non l’ho mai vista, ma ne ho sentito parlare da Leah, la cameriera.
Leah le voleva bene. Il signor Rochester era sui quarant’anni e questa governante non ne aveva neppure venti.
E sapete che quando gli uomini di quell’età si innamorano di una ragazza, è come se fossero stregati.
Bene, egli voleva sposarla. Mi racconterà questa parte della storia un’altra volta, dissi. Ma ora mi interessa in particolare sapere tutto dell’incendio. Si sospettò che questa pazza, la signora Rochester fosse la responsabile? Ha indovinato, signora; certo fu lei, e nessun altro che lei, ad appiccare il fuoco.
C’era una donna che la sorvegliava, una certa signora Poole, una donna brava e di fiducia, ma che aveva un vizio. Un vizio comune a molte infermiere e guardiane; si teneva una bottiglia di gin per suo uso e consumo, e di tanto in tanto ne ingollava un goccio di troppo.
Non la si può biasimare troppo, perché faceva una vita dura.
Ma era un vizio pericoloso, perché quando la signora Poole cadeva profondamente addormentata, dopo la sua dose di gin, la pazza, che aveva la malizia di una strega, le prendeva di tasca le chiavi, usciva dalla camera e si aggirava per la casa, pronta a combinare ogni malefatta che le saltava in capo.
Si dice che una volta avesse quasi bruciato vivo il marito nel letto; ma non so altro su questo.
Comunque, quella notte, prima di tutto diede fuoco alle tende della camera vicina alla sua, poi scese al piano di sotto, entrò nella camera che era stata occupata dall’istitutrice , e appiccò le fiamme al letto.
Per fortuna non vi dormiva nessuno. L’istitutrice era scappata due mesi prima.
Il signor Rochester l’aveva cercata dappertutto, come se fosse stata la cosa piú preziosa che avesse al mondo, ma non era riuscito a sapere che cosa ne fosse stato di lei.
Allora divenne intrattabile, in seguito a quella delusione; non era mai stato un uomo mite, ma dopo che la perdette divenne pericoloso. Voleva rimanere da solo. Mandò via la signora Fairfax, la direttrice della casa.
La affidò a certi parenti, ma si dimostrò generoso e le diede un vitalizio; se lo meritava, era una gran brava donna. Ruppe tutte le sue relazioni e si chiuse come un eremita al castello.
Come, non abbandonò l’Inghilterra?
Abbandonarla?
Dio la benedica, no!
Non varcava piú la soglia di casa, eccetto la sera, quando camminava come uno spirito per le terre e per il frutteto, quasi gli avesse dato di volta il cervello.
Io ne sono convinto. Non c’era un uomo piú audace ed energico di lui prima che quel moscerino di maestrina gli capitasse fra i piedi.
Non era un uomo dedito al vino, alle carte, o alle corse, come certuni; non era molto bello, ma aveva carattere e una volontà incredibile.
Io lo conosco fin da ragazzo; e per parte mia, mi sono spesso augurato che la signorina Eyre fosse sprofondata in mare prima che arrivasse a Thornfield Hall.
Allora il signor Rochester era a casa quando scoppiò l’incendio? Sí, era là; salí in solaio mentre tutto era in fiamme sopra e sotto, per buttar giú i domestici dal letto, e aiutarli a scendere. Poi tornò per far uscire la moglie pazza fuori della cella.
Gli gridarono ch’era sul tetto; e infatti la donna era là, in piedi, ad agitare le braccia sopra i merli, a lanciare urla che si udivano a un miglio di distanza.
Io la vidi e la sentii.
Era una donna alta, con dei lunghi capelli neri che si vedevano fluttuare in mezzo alle fiamme. Insieme a diverse altre persone posso testimoniare che il signor Rochester salí sul tetto dal lucernario; lo sentimmo chiamare Bertha! Vedemmo che le si avvicinò; e a quel punto, signora, la donna lanciò un grido e spiccò un salto.
Un istante dopo giaceva fracassata al suolo. Morta? Morta!
Sí, come le pietre su cui si erano sfracellati cervello e sangue.
Buon Dio! Sí, signora, fu terribile!
disse con un brivido.
E dopo?
Bene, signora, dopo la casa bruciò fino a essere rasa al suolo.
Non restano in piedi che dei pezzi di muro. Vi furono altre vittime?
No… forse sarebbe stato meglio se ve ne fossero state.
Che cosa intende?
Povero signor Edward! esclamò.
Chi l’avrebbe creduto!
Qualcuno dice che fu il giusto castigo per aver tenuto segreto il suo primo matrimonio e cercato di prendere un’altra moglie, mentre la prima era viva.
Ma per quel che mi riguarda, io lo compatisco. Lei dice che è vivo?
esclamai.
Sí, sí, è vivo; ma molti pensano che sarebbe meglio che fosse morto.
Come, perché?
Il sangue mi si agghiacciò di nuovo.
Dov’è?
domandai.
È in Inghilterra?
Sí, sí… è in Inghilterra; non può andarsene dal paese, immagino.
Ormai vi ha preso dimora stabile. Quale agonia era la mia! E l’uomo sembrava deciso a prolungarla. È cieco, disse finalmente.
Sí, il signor Edward è completamente cieco!
Avevo temuto di peggio.
Avevo temuto che fosse impazzito.
Raccolsi tutte le mie forze per chiedere qual era stata la causa di questa disgrazia.
Fu il suo coraggio, e, si può dire, la sua bontà, signora; non volle lasciare la casa finché non furono tutti usciti.
E mentre scendeva la scalinata, dopo che la signora Rochester si gettò dall’alto dei merli, vi fu un grande schianto e crollò tutto. Fu estratto dalle macerie, vivo, ma ferito gravemente.
Una trave caduta l’aveva protetto in parte, ma un occhio era perduto, e una mano talmente schiacciata che il signor Carter dovette amputarla subito.
L’altro occhio s’infiammò, ed egli perdette la vista anche di quello.
E ora è un disgraziato, cieco e storpio.
Dov’è, dove abita ora?
A Ferndean, una casa padronale in una fattoria di sua proprietà, a quasi cinquanta chilometri da qui; un posto desolato.
Con chi sta?
Col vecchio John e sua moglie; non ha voluto nessun altro.
È molto abbattuto, dicono.
Lei possiede qualche mezzo di trasporto?
Abbiamo un carrozzino, signora; un magnifico carrozzino, tra l’altro.
Lo prepari immediatamente; e se il suo cocchiere mi porterà a Ferndean prima di notte, pagherò il doppio del prezzo ordinario.
Capitolo trentasettesimo La casa di Ferndean era una costruzione molto antica, non molto grande, e senza pretese architettoniche, situata nel folto di un bosco.
Ne avevo già sentito parlare, dal signor Rochester, che ci andava qualche volta.
Suo padre aveva comprato la proprietà come riserva di caccia.
Non era mai riuscito a trovare un affittuario perché il posto era insalubre. Cosí Ferndean era rimasta disabitata e senza mobilio, a eccezione di due o tre stanze allestite per quando vi giungeva il padrone durante la stagione della caccia. Vi arrivai ch’era quasi buio, in una sera di cielo nuvoloso e vento freddo. Cadeva una pioggerella insistente e penetrante.
Percorsi l’ultimo chilometro a piedi, dopo aver congedato carrozzino e cocchiere col doppio compenso che avevo promesso. Neppure da vicino riuscivo a vedere la dimora, tanto erano folti e ombrosi gli alberi che la circondavano.
Un cancello di ferro tra due colonne di granito mi indicò l’entrata; lo oltrepassai e mi trovai nella penombra di una fitta piantagione di alberi.
Un sentiero erboso scendeva lungo la foresta inoltrandosi fra i tronchi nodosi e sotto gli archi dei rami.
Lo seguii, con l’idea di raggiungere in breve la dimora, ma esso mi conduceva sempre piú lontano.
E non si vedeva ancora traccia di abitazione. Pensai di aver preso una direzione sbagliata e aver perduto la strada.
Le tenebre della notte e l’ombra delle fronde mi si addensavano intorno.
Guardai in giro in cerca di un’altra strada. Non la trovai.
Dappertutto intreccio di rami, tronchi d’alberi eretti come colonne, e denso fogliame estivo. Proseguii.
Finalmente la strada si allargò, e gli alberi divennero meno fitti; scorsi una cancellata, poi la casa, che si distingueva appena dalle piante, in quella luce incerta, tanto le mura sgretolate erano verdi e umide.
Entrai sotto un portone, chiuso semplicemente da un saliscendi, e mi ritrovai in uno spazio cintato, da cui il bosco si allontanava in semicerchio.
Non vi erano fiori, né aiuole; solamente un largo viale di ghiaia che racchiudeva un pezzo di terreno erboso, dove terminava l’oscura foresta.
La casa aveva sulla facciata due frontoni appuntiti con il tetto spiovente; le finestre erano strette e munite di inferriate, e la porta, a cui si accedeva per un gradino, era stretta anch’essa.
Come aveva detto l’oste dello Stemma dei Rochester, il posto aveva l’aria desolata.
Il silenzio era quello di una chiesa in un giorno feriale, e il solo rumore che si udiva era il tamburellare della pioggia sulle foglie della foresta.
Si può vivere qui?
mi chiesi.
Sí, una qualche forma di vita c’era, perché sentii un rumore.
La porticina della facciata stava per aprirsi, e una figura stava per uscire dalla casa.
Si aprí lentamente e una persona, illuminata dalla luce del crepuscolo, rimase in piedi sul gradino.
Era un uomo senza cappello. Allungò la mano per rendersi conto se piovesse.
Malgrado l’oscurità, lo riconobbi: era il mio padrone, Edward Fairfax Rochester, in carne e ossa.
Arrestai i passi, trattenni quasi del tutto il respiro, e rimasi a guardarlo, a osservarlo senza farmi accorgere; ma ahimè, egli non avrebbe potuto vedermi comunque.
Era un incontro inatteso, in cui la gioia era tenuta a freno dalla pena. Non ebbi difficoltà a reprimere le mie esclamazioni e i miei passi.
La sua persona era sempre forte e robusta, il portamento eretto e i capelli ancora nero corvino; i tratti non erano alterati né scavati. Un anno, sia pure di sofferenza, non era stato sufficiente a schiacciare la sua forza atletica o a distruggere tutto il suo vigore.
Ma nell’espressione si vedeva un mutamento: aveva l’aspetto disperato e chiuso, mi ricordava un uccello o un animale selvatico, pericoloso per chi l’avvicinasse nella sua tetra sventura.
Un’aquila in gabbia, a cui fossero stati crudelmente spenti gli occhi dorati, poteva essere paragonata a quel Sansone cieco. Ma credi, lettore, che temessi la sua cieca ferocia? Se cosí fosse, mi conosci poco.
La mia pena mi ispirava di posare un bacio su quella dura fronte, su quelle labbra cosí fermamente sigillate; ma non ancora. Non era ancora il momento di accostarmi a lui. Scese il gradino, e avanzò lentamente e a tastoni verso il terreno erboso.
Dov’era finita la fiera andatura? Si arrestò, non sapendo da che parte muoversi. Alzò la mano e si aprí le palpebre.
Con uno sforzo volse lo sguardo vuoto al cielo e all’anfiteatro degli alberi. Si sarebbe detto che tutto per lui fosse vuota oscurità. Tese la mano destra . Sembrava che col tatto volesse farsi un’idea di quello che lo circondava. Non incontrò che vuoto; perché gli alberi erano a qualche metro da lui.
Abbandonò il tentativo, incrociò le braccia, e rimase fermo e silenzioso sotto la pioggia, che cadeva fitta sul suo capo scoperto.
In quel momento John spuntò fuori da qualche parte.
Vuol prendere il mio braccio, signore? disse. Sta per cominciare un acquazzone, farebbe meglio a rientrare. Lasciami solo, rispose. John si ritirò, senza vedermi.
Ora il signor Rochester cercò di camminare per il cortile, ma invano.
Era tutto troppo incerto.
Rifece a tastoni la strada verso casa, e, rientrato, chiuse la porta.
Io mi avvicinai e bussai: la moglie di John mi aprí.
Mary, dissi, come sta? Lei trasalí come se avesse visto uno spettro. La calmai.
È proprio lei, signorina, che arriva cosí tardi in questo luogo solitario? disse col fiato mozzo.
Le risposi prendendole la mano; e la seguii in cucina, dove John stava seduto accanto a una bella fiamma.
Spiegai loro in poche parole che avevo sentito tutto quello ch’era accaduto dopo la mia partenza da Thornfield, e che ero venuta a trovare il signor Rochester.
Pregai John di andare alla casetta della barriera dove avevo congedato il calessino, per ritirare la mia valigia; e mentre mi toglievo cappello e scialle, chiesi a Mary se mi poteva sistemare per la notte.
Appurato che la cosa, sebbene difficile, non era impossibile, le dissi che mi sarei fermata. In quel momento suonò il campanello del salotto.
Entrando, dissi, dica al padrone che una persona desidera parlargli, ma non dica il mio nome.
Non credo che la riceverà, rispose, respinge tutti.
Quando fu ritornata, le chiesi che cosa aveva detto.
Vuol sapere il suo nome e che cosa vuole, rispose.
Poi riempí un bicchier d’acqua, e lo pose su un vassoio insieme alle candele.
Ha suonato per questo?
Sí, la sera vuole che si portino sempre le candele, anche se non ci vede.
Mi dia il vassoio; lo porterò io. Glielo presi dalle mani. Mi feci indicare la porta del salotto.
La mano che reggeva il vassoio mi tremava, e l’acqua traboccò dal bicchiere.
Il cuore mi batteva all’impazzata. Mary aprí la porta e la chiuse dietro di me. Il salotto era tetro.
Sul braciere ardeva un fuoco trascurato, sul quale stava curvo, col capo appoggiato alla mensola solenne e antica del camino, il cieco abitante di quella dimora.
Gli stava accanto il suo vecchio cane Pilot, acciambellato e in disparte, come se temesse di essere inavvertitamente calpestato.
Appena entrai, Pilot rizzò le orecchie e spiccò un salto verso di me abbaiando, facendomi quasi rovesciare il vassoio dalle mani.
Posai il mio carico sul tavolo; poi accarezzai il cane e gli dissi dolcemente: Giú.
Il signor Rochester a questo trambusto istintivamente si voltò per vedere; ma non vedendo nulla, si voltò di nuovo e sospirò.
Dammi l’acqua, Mary.
Mi avvicinai con ormai il bicchiere a metà.
Pilot mi seguí sempre eccitato. Che cosa succede?
domandò.
Giú, Pilot!
ripetei.
Il signor Rochester si arrestò con il bicchiere alle labbra, e parve in ascolto.
Bevve e lo riappoggiò. Sei tu, Mary, non è vero?
Mary è in cucina, risposi.
Lui tese la mano con una mossa rapida, ma non vedendo dove stavo non mi toccò.
Chi è, chi è?
domandò sforzandosi coi suoi occhi spenti di vedere: vano e doloroso tentativo!
Rispondimi, parla di nuovo!
ordinò a voce alta e imperiosa. Vuole un altro po’ d’acqua, signore?
Ne ho versata la metà dal bicchiere, dissi.
Chi c’è?
Chi parla?
Pilot mi riconosce, e John e Mary sanno che sono qui.
Sono arrivata questa sera, risposi.
Dio mio, che illusione si impadronisce di me.
Che dolce follia mi pervade. Nessuna illusione, nessuna follia!
La sua mente è troppo forte per essere vittima di illusioni, la sua salute troppo resistente per cadere nella pazzia!
E dov’è colei che parla?
Soltanto una voce?
Ah, non la posso vedere, ma devo toccarla o il cuore arresterà i suoi battiti e il cervello scoppierà. Chiunque tu sia, che la mia mano si posi su di te, o morirò.
Cominciò ad avanzare tastoni.
Io arrestai la sua mano vagante, e la imprigionai nelle mie.
Proprio le sue dita! gridò.
Le sue piccole dita affilate!
Deve esserci allora anche la sua persona.
La sua mano muscolosa si liberò dalle mie; si impossessò del mio braccio, della mia spalla, del mio collo, della mia vita.
Mi trovai allacciata e stretta a lui. È Jane?
Chi è questa?
Queste son le sue forme, questa la sua figura… E questa è la sua voce, aggiunsi.
È tutta qui; anche il suo cuore. Dio la benedica, signore! Sono contenta di essere tornata nuovamente vicino a lei!
Jane Eyre! Jane Eyre! Non poté dir altro. Mio caro padrone, risposi, sono proprio io, Jane Eyre. L’ho ritrovata… sono tornata da lei. Veramente? In carne e ossa? Viva?
Lei mi tocca, signore, mi tiene stretta, e abbastanza forte.
Sono forse fredda come un cadavere o incorporea come uno spirito?
Mia cara!
Riconosco le sue membra e i suoi tratti; ma non mi sembra possibile dopo tutta la mia infelicità. È un sogno; quante volte di notte ho sognato di tenerla stretta al cuore come faccio ora, di baciarla, e sentivo che lei mi amava, e mi sentivo sicuro che non mi avrebbe lasciato.
E non la lascerò piú, da oggi.
Non mi lascerà piú, dice la visione?
Eppure mi svegliavo, e trovavo sempre ch’era una triste illusione; e mi ritrovavo solo e abbandonato a una vita buia e disperata, con l’anima assetata e condannata a non dissetarsi, il cuore affamato e condannato a non sfamarsi… Gentile, dolce sogno annidato ora nelle mie braccia, anche tu t’involerai come i tuoi fratelli!
Eppure, Jane, baciami e abbracciami prima di andartene!
Cosí, signore, e cosí.
Gli premetti le labbra sugli occhi una volta tanto brillanti e ora privi di luce, gli scostai i capelli dalla fronte e la baciai.
Improvvisamente si riscosse e cominciò a credere alla realtà.
Sei tu, allora? Sei Jane?
Allora sei ritornata da me?
Sí.
E non giaci morta in fondo a un fosso, o a qualche fiume?
Non langui esule fra estranei?
No, signore!
Ora sono una donna indipendente.
Indipendente?
Che cosa vuoi dire, Jane?
Mio zio di Madera è morto, e mi ha lasciato cinquemila sterline.
Ah!
Questo è reale di sicuro! gridò.
Io non me lo sarei mai sognato.
E poi c’è quella sua voce tanto vivace e briosa quanto dolce, che accarezza il mio cuore avvizzito e gli ridà vita.
È vero, Jane? Sei una donna indipendente?
Una donna ricca? Sí, signore.
Se non mi permetterà di vivere con lei, potrò costruirmi una casa nei pressi della sua, e lei potrà venire a sedersi nel mio salotto, quando la sera desidererà compagnia.
Ma se sei ricca, Jane, certo avrai degli amici che si occuperanno di te, e non ti sacrificherai a dedicarti a un disgraziato cieco come me.
Sono indipendente quanto ricca: perciò sono padrona di me stessa.
E starai con me?
Certamente, se lei non farà obiezioni.
Sarò la sua vicina, la sua infermiera e la sua amministratrice.
L’ho trovato abbandonato: le farò compagnia, le leggerò, la porterò a passeggio, la veglierò e sarò i suoi occhi e le sue mani.
Abbandoni quell’aria malinconica, mio caro padrone; finché vivrò non sarà piú solo.
Non rispose. Aveva l’aria seria, pensierosa; sospirò. Socchiuse le labbra come per parlare, poi le serrò di nuovo. Mi sentii un po’ in imbarazzo.
Forse avevo saltato troppo in fretta le formalità: come St. John, anche lui trovava sconveniente la mia audacia. Veramente quella proposta l’avevo fatta con l’idea ch’egli mi chiedesse di essere sua moglie. Mi ci ero sentita incoraggiata, convinta che mi avrebbe immediatamente reclamata come sua. Invece non gli sfuggí nessuna allusione a questo proposito, e la sua fisionomia si fece piú grave.
Improvvisamente mi ricordai che forse mi ingannavo, e che facevo la figura della sciocca.
Cominciai a liberarmi dolcemente dalle sue braccia, ma egli mi serrò piú forte.
No… no. Jane, non devi andare via.
No, ho sentito il contatto della tua persona, ho udita la tua voce, ho provato il conforto della tua presenza.
Non posso rinunciare a queste gioie. Ben poco resta in me… devo avere te.
Rida pure il mondo, mi chiami irragionevole, egoista, non ha importanza.
La mia anima stessa ti reclama; se non sarà soddisfatta, si prenderà vendetta sul corpo che l’ospita.
Bene, signore, rimarrò con lei; l’ho detto.
Sí, ma stare con me tu intendi una cosa e io un’altra.
Tu forse ti potrai rassegnare a stare intorno alla mia sedia, a vigilarmi come una gentile infermiera, perché hai un cuore affezionato e un animo generoso, pronto a far sacrifici per quelli per cui senti pietà, e senza dubbio dovrebbe bastarmi.
Perché ora dovrei provare solo dei sentimenti paterni per te.
Non la pensi cosí? Su, dimmelo.
Penserò quello che lei vorrà, signore; se pensa che è meglio, mi accontenterò di essere solo la sua infermiera.
Ma tu non potrai essere sempre la mia infermiera, Janet; sei giovane, un giorno dovrai sposarti.
Non ci tengo a sposarmi.
Ci devi tenere, Janet; se fossi quello di una volta, cercherei di fartici tenere...
ma sono solo un disgraziato cieco! Ripiombò nella tristezza. Io, invece, divenni piú audace e presi nuovo coraggio.
Queste ultime parole mi avevano fatto intuire dove stava la difficoltà; e siccome per me non ce n’era alcuna, mi sentii liberata del mio precedente imbarazzo.
Ripresi la conversazione in un tono piú animato. È tempo che qualcuno la faccia tornare un uomo, dissi spartendogli i riccioli folti e trascurati. Vedo infatti che sta diventando un leone o qualcosa del genere.
Ha l’aria di un Nabucodonosor in mezzo ai campi; la sua chioma mi rammenta le penne dell’aquila.
Non ho ancora visto bene se le sono cresciute le unghie come gli artigli di un uccello.
Su questo braccio non ho né mano, né unghie, disse traendo fuori dal petto l’arto mutilato, e mostrandomelo.
Non è che un orrendo moncherino.
Non la pensi cosí, Jane?
Fa pietà vederlo e fa pietà vedere i suoi occhi, e la cicatrice che ha sulla fronte; e il peggio è, che c’è il pericolo di amarla di piú per tutto questo e di occuparsi troppo di lei.
Credevo che avresti provato ripugnanza per me, Jane, al vedere il braccio e la cicatrice sul viso. Non parli in questo modo, se non vuole che mi escano giudizi poco lusinghieri sul suo discernimento.
Ora lasci un istante che ravvivi il fuoco. Facciamo risplendere il camino.
Riesce a distinguere un bel fuoco?
Sí, con l’occhio destro vedo un bagliore, una foschia rossastra.
E vede le candele? Molto vagamente, come un’aureola luminosa. Riesce a vedere me?
No, mia fata; ma mi accontento di sentirti parlare.
Quando cena? Non ceno mai.
Ma questa sera deve mangiare qualcosa; io ho fame, e anche lei, se ci pensa.
Chiamai Mary e le feci mettere ordine nella stanza.
Gli preparai una bella cenetta.
Mi sentivo in vena, e scherzai con lui a mio agio durante il pasto, e per lungo tempo dopo.
Con lui nulla faceva da freno alla mia gioia e alla mia vivacità; mi sentivo senza imbarazzo, perché lo comprendevo.
Tutto quel che dicevo o facevo lo confortava e lo rianimava.
Deliziosa sensazione!
Tutta la mia natura ne traeva vita e luce; alla sua presenza vivevo intensamente, e lui alla mia.
Benché fosse cieco, il suo viso si illuminava del sorriso, la fronte si irradiava di gioia; i suoi lineamenti si addolcivano.
Dopo cena, cominciò a farmi molte domande: dove ero stata, che cosa avevo fatto, e in che modo l’avevo scoperto.
Ma gli diedi solo delle risposte incomplete. Quella sera era troppo tardi per entrare in particolari.
Inoltre non volevo far vibrare delle corde sensibili e procurargli nuove emozioni, poiché per il momento non avevo altra aspirazione che consolarlo.
Ma vi riuscii solo saltuariamente. Se per un momento la conversazione languiva, ridiventava inquieto, mi toccava con la mano e diceva: Jane!
Sei un essere umano, Jane? Ne sei certa?
In coscienza, credo di sí, signor Rochester.
Eppure come hai potuto in questa serata buia e triste comparire improvvisamente dinanzi al mio focolare desolato? Ho allungato la mano per prendere un bicchiere d’acqua dalla domestica, e mi è stato offerto da te.
Ho fatto una domanda aspettandomi la risposta dalla moglie di John, e ho sentito la tua voce.
Perché sono entrata col vassoio al posto di Mary. E ogni ora che trascorro con te è un incantesimo. Impossibile raccontare la disperazione e lo squallore della mia vita passata.
Non facevo nulla, non m’aspettavo nulla.
Confondevo il giorno con la notte.
Sentivo giusto la sensazione del freddo, se era spento il fuoco, della fame, se avevo dimenticato di mangiare; e poi un’angoscia incessante, interrotta da crisi di folle desiderio di riavere la mia Jane.
Sí, bramavo molto piú di rivedere te che di riacquistare la vista perduta.
È mai possibile che Jane sia con me, e dica che mi ama?
Non partirà all’improvviso come è arrivata, nevvero?
Temo che domani non la ritroverò piú.
Una risposta di ordine pratico, fuori del corso delle sue idee tormentose era certo la migliore per lo stato spirituale in cui versava.
Gli passai le dita sulle sopracciglia, e, notando che erano abbruciacchiate, dissi che vi avrei applicato qualcosa per farle crescere folte e nere come prima.
A che pro mi fai del bene, spirito benefico, se in un disgraziato momento mi abbandonerai nuovamente, scomparendo come un’ombra che vada verso luoghi che resteranno per me inconoscibili?
Ha un pettine da tasca, signore?
Perché?
Per pettinare la sua criniera arruffata. A vederla da vicino, è piuttosto allarmante.
Lei dice che sono una fata; ma assomiglia molto piú lei a uno gnomo.
Sono brutto, Jane? Molto, lo è sempre stato, lo sa. Uhm!
Dovunque sei stata, non hai perduto la malizia. Eppure sono stata con delle brave persone.
Molto migliori di lei, cento volte migliori.
Con idee e principî che lei non ha mai posseduto in vita sua; molto piú elevati.
Con chi diavolo sei stata?
Se si contorce in questo modo, le strapperò i capelli, e allora cesserà di avere dei dubbi sulla mia concretezza.
Con chi sei stata, Jane? Per questa sera non riuscirà a farmelo dire, signore. Dovrà aspettare fino a domani.
Se si accontenterà solo di metà della storia, sarà piú sicuro che le apparirò domattina a colazione per finirla.
A proposito, devo ricordarmi di non presentarmi dinanzi al suo focolare con solo un bicchier d’acqua, ma almeno con un uovo, per tacer del prosciutto fritto.
Folletto mordace, metà fata e metà donna!
Da un anno non mi sentivo tanto bene.
Se Saul ti avesse avuto per suo Davide, lo spirito maligno sarebbe stato scacciato senza aiuto del suono dell’arpa.
Ecco, signore, ha ripreso il colore ed è ridiventato presentabile. Ora la lascerò.
Ho viaggiato per tre giorni e ho ragione di esser stanca.
Buonanotte. Solo una parola, Jane.
C’erano solamente delle signore nella casa dove sei stata?
Risi e mi schermii, e ancora ridevo salendo le scale.
Una bella idea!
pensai allegramente.
Ecco un mezzo per strapparlo alla malinconia per un poco!
La mattina dopo l’udii alzarsi per tempo, e aggirarsi da una stanza all’altra.
Non appena Mary scese, lo sentii chiedere: C’è la signorina Eyre?
e poi: Che camera le hai assegnata?
È asciutta?
Si è alzata?
Va’ a chiederle se ha bisogno di qualche cosa e quando ha intenzione di scendere.
Scesi non appena fu annunciata la colazione.
Entrai nella stanza senza far rumore per poterlo vedere prima ch’egli si accorgesse della mia presenza.
Che spettacolo doloroso scorgere quello spirito potente schiavo dell’infermità fisica! Era seduto, fermo, ma non certo tranquillo. Si capiva che era in attesa. Sui suoi lineamenti marcati c’era il segno di quella tristezza ormai abituale. Il suo volto faceva pensare a una lampada spenta che aspetta di essere riaccesa. E, ahilui, solo un’altra persona poteva ridestare la fiamma!
Sebbene cercassi di essere gaia e disinvolta, l’impotenza di quell’uomo forte mi commuoveva nel profondo del cuore.
Mi avvicinai a lui con tutta la vivacità che potei. È una magnifica giornata di sole, signore, dissi. Ha smesso di piovere, e il cielo è terso; farà subito una passeggiata. Avevo dissipato l’ombra; i suoi tratti si illuminarono.
Oh, sei qui, mia allodola!
Avvicinati.
Non sei partita, non sei svanita? Ne udii cantare una, l’altr’anno, sopra il bosco.
Ma per me il suo canto non aveva melodia, come il sole nascente non aveva raggi.
Tutta la musica del mondo è per me concentrata nella mia Jane: sono contento che essa non sia per natura silenziosa… Il sole per me è solo quello che irradia la sua presenza.
A sentire queste dichiarazioni mi si inumidirono gli occhi. Mi pareva un’aquila reale incatenata al suo posatoio, ridotta ad avere per mediatrice una rondine.
Ma non volevo piangere. Asciugai le lacrime, e mi diedi da fare per preparare la colazione. Passammo quasi tutta la mattina all’aria aperta.
Lo condussi oltre i boschi umidi nei campi ridenti.
Gli descrissi come era il loro verde brillante, come i fiori e le siepi avevano l’aria rinnovata, come era intenso l’azzurro del cielo.
Gli cercai un posticino ameno sul tronco di un albero secco ove sedere, e quando si fu accomodato non rifiutai di stare sulle sue ginocchia.
E perché no, se eravamo tanto piú felici vicini?
Pilot ci si sdraiò accanto.
C’era una gran quiete.
A un tratto, mentre mi stringeva fra le braccia, cominciò a parlare: Crudele fuggitiva!
Oh, Jane, non immagini che cosa provai nello scoprire che eri fuggita da Thornfield e non si riusciva a ritrovarti in nessun posto!
E quando, entrato in camera, mi accorsi che non avevi preso né denaro, né alcun oggetto di valore!
La collana di perle che ti avevo donato stava intatta nell’astuccio, i bauli erano legati e chiusi, pronti per il viaggio di nozze.
Che cosa avrebbe fatto, mi chiedevo, la mia diletta, sola e senza un soldo? Raccontami che cosa facesti. Cosí cominciai il racconto delle mie avventure di quell’ultimo anno. Mitigai le peregrinazioni e le sofferenze dei primi tre giorni, per non procurargli una pena inutile. Già il poco che dissi l’afflisse piú di quel che desideravo. Non l’avrei dovuto lasciare, disse, non dovevo scappare senza alcun mezzo per vivere. Avrei dovuto avere fiducia in lui. Non mi avrebbe mai costretta a essere la sua amante. Per quanto violento potesse apparire nella sua disperazione, mi amava troppo teneramente per diventare il mio tiranno.
Mi avrebbe dato metà della sua ricchezza senza chiedermi neppure un bacio in cambio, piuttosto che sapermi perduta per il mondo senza il conforto di una mano amica.
Certo, disse, avevo sofferto piú di quel che confessavo. Qualunque siano state le mie sofferenze, sono state brevi, risposi.
E cominciai a raccontare come ero stata ricevuta a Moor House; come avevo ottenuto il posto di maestra di scuola, fino ad arrivare all’eredità, e alla scoperta dei miei parenti. Naturalmente il nome di St. John Rivers tornò di frequente durante il racconto, e quando ebbi terminato, quel nome tornò subito a galla.
Allora questo St. John è tuo cugino?
Sí. Hai spesso parlato di lui. Ti piace?
È un uomo ottimo, signore; per forza mi piace.
Un uomo ottimo.
Vuoi intendere un rispettabile cinquantenne o che cosa?
St. John ha solamente ventinove anni, signore.
Jeune encore, come dicono i francesi.
È di piccola statura, flemmatico e comune?
Una persona la cui bontà consiste piuttosto nell’assenza del vizio che nell’esercizio della virtú?
È di un’attività instancabile, la sua aspirazione è di compiere grandi e nobili imprese.
Ma il suo cervello?
Forse è piuttosto debole.
Ha delle buone intenzioni, ma a sentirlo parlare c’è da far spallucce.
Parla poco, signore; ma quel che dice è sempre a proposito. Ha un cervello di prima qualità, non sensibile, forse, ma vigoroso.
E un uomo di valore, allora?
Veramente di valore.
Un uomo profondamente istruito?
St. John ha una cultura perfetta e profonda.
I suoi modi, hai detto, non sono di tuo gusto: vanitosi e formalisti.
Non ho mai parlato dei suoi modi; ma, a meno che io abbia dei gusti davvero pessimi, sono modi impeccabili, per l’educazione, la calma e la signorilità. Il suo aspetto?
Ho dimenticato la descrizione che ne hai fatto… una specie di prete grossolano, mezzo strangolato dal colletto bianco, e issato su degli stivali dalla suola spessa, no?
St. John veste bene.
È un bell’uomo: alto, biondo, dagli occhi azzurri e dal profilo greco.
. Che sia maledetto! . Ti piace, Jane?
Sí, signor Rochester, mi piace; ma me lo ha già domandato.
Capii naturalmente qual era la mira del mio interlocutore.
La gelosia si era impadronita di lui; lo pungeva, ma la puntura era salutare, perché lo distraeva dal logorante morso della malinconia.
Quindi mi astenni dall’incantare immediatamente il serpente.
Forse, signorina Eyre, preferisce non seder piú sulle mie ginocchia?
Questa osservazione mi fu inaspettata.
Perché no, signor Rochester?
Il ritratto che ha tracciato suggerisce un contrasto troppo evidente.
Le sue parole hanno graziosamente raffigurato un bell’Apollo; egli è presente alla sua immaginazione, alto, biondo, con gli occhi azzurri e il profilo greco. E i suoi occhi ora si posano su un Vulcano… un vero fabbro nero e massiccio; e cieco e storpio, per giunta.
Non ci avevo mai pensato prima di ora: ma è vero, signore, lei assomiglia abbastanza a Vulcano.
Ebbene, mi lasci pure, signora, ma prima di andare e mi trattenne con una stretta piú salda che mai non le spiaccia rispondere a una o due domande.
Si interruppe.
Quali domande, signor Rochester?
Allora ebbe luogo il seguente interrogatorio.
St. John ti fece maestra della scuola di Morton prima di sapere che eri sua cugina?
Sí.
Lo vedevi spesso?
Veniva qualche volta a visitare la scuola?
Tutti i giorni.
Approvava i tuoi sistemi, Jane?
Immagino che erano ingegnosi, perché sei una persona di talento.
Li approvava, sí.
Avrà scoperto molte cose in te che non si aspettava di trovare.
Hai delle capacità non comuni.
Non lo so.
Possedevi una casetta vicino alla scuola, hai detto: non è mai venuto a visitarti là?
Di tanto in tanto.
Di sera?
Una o due volte.
Una pausa.
Quanto tempo sei rimasta con lui e con le sue sorelle dopo che scopriste la parentela?
Cinque mesi.
Il signor Rivers passa molto tempo insieme alle signore della casa?
Sí, il salotto faceva da studio sia a lui, che a noi: lui sedeva vicino alla finestra e noi al tavolo.
Studiava molto?
Assai. Che cosa?
L’indostano.
E intanto tu che cosa facevi? In un primo tempo studiavo il tedesco.
Te lo insegnava lui?
Non lo sapeva.
E non ti insegnava nulla?
Un poco di indostano.
Rivers ti insegnava l’indostano?
Sí, signore.
E anche alle sue sorelle?
No.
Desiderava lui insegnartelo?
Sí.
Una seconda pausa. E perché?
A che cosa poteva servirti l’indostano?
Aveva intenzione di portarmi con lui in India.
Ah, qui sta il punto!
Voleva sposarti… Me l’ha chiesto.
Questa è una fola...
un’impudente invenzione per tormentarmi.
Mi scusi, ma è la pura verità.
Mi chiese in moglie piú di una volta e con le stessa insistenza che potrebbe metterci lei.
Signorina Eyre, glielo ripeto, si alzi pure. Quante volte devo ripetere la stessa cosa? Perché rimane ostinatamente appollaiata sulle mie ginocchia, quando l’ho consigliata di abbandonarle?
Perché ci sto comoda.
No, Jane, tu non ci stai comoda, perché il tuo cuore non è con me.
È con questo cugino, questo St. John.
Oh, fino a questo momento ho creduto che la piccola Jane fosse tutta mia!
Che mi amasse anche quando mi aveva lasciato!
Era per me una goccia di miele in tanta amarezza.
Per tutto il tempo in cui restammo divisi, piansi a calde lacrime sulla nostra separazione, ma mai avrei pensato che, mentre mi addoloravo per lei, Jane potesse amare un altro!
Ma è un affliggersi inutile. Jane, lasciami; va’ a sposare Rivers!
Mi scacci allora; perché io non la lascerò spontaneamente.
Jane, ho sempre amato il tono della tua voce; esso rianima la speranza e suona sincero.
A udirlo, ritorno a un anno addietro.
Dimentico che hai formato un nuovo legame.
Ma non sono insensato.
Va’… Dove devo andare, signore? Per la tua via col marito che hai scelto.
Chi è?
Lo sai, questo St. John Rivers.
Non è mio marito e non lo sarà mai.
Lui non mi ama; io non amo lui. St. John ama una bella signorina di nome Rosamond.
Desiderava sposarmi solamente perché pensava sarei stata adatta a essere la moglie di un missionario, mentre quella no.
È buono, nobile, ma severo; e per me freddo come il ghiaccio. Non le assomiglia, signore.
Non mi sento felice al suo fianco, né accanto a lui, né insieme a lui.
Non ha indulgenza, non ha tenerezza nei miei confronti. Non vede nulla di attraente in me, neppure la giovinezza. Solamente alcuni pregi spirituali. E cosí dovrei lasciarla, signore, per andare da lui?
Ebbi un fremito involontario, e istintivamente mi abbracciai piú stretta al mio cieco e amato padrone.
Sorrise.
È la verità Jane?
Stanno veramente in questo modo le cose fra te e Rivers?
Sí, signore.
Non ha bisogno di essere geloso! Volevo solo punzecchiarla per alleviare la sua tristezza. Pensavo che rodersi è meglio che soffrire.
Ma se si auspica ch’io l’ami, e potesse vedere quanto l’amo, ne sarebbe orgoglioso e soddisfatto.
Tutto il mio cuore è suo; le appartiene.
E rimarrebbe con lei anche se il fato destinasse il resto di me a starle per sempre lontano.
Mentre mi abbracciava, di nuovo dei pensieri penosi oscurarono il suo volto.
Non vedo piú!
Sono uno storpio!
mormorò con rimpianto.
Lo accarezzai per confortarlo.
Sapevo a che pensava, e desideravo parlare in sua vece, ma non osavo.
Volse un momento la faccia da una parte, e vidi una lacrima sfuggirgli dalle palpebre sigillate e rigare la guancia virile.
Mi sentii il cuore gonfio.
Non valgo di piú del vecchio castano del frutteto di Thornfield, quello spaccato dal fulmine, osservò dopo un momento.
E con che diritto questo relitto chiederebbe a un caprifoglio in fiore di coprire con la sua freschezza la propria decadenza?
Lei non è un relitto, signore, non è un albero colpito dal fulmine: è verde e vigoroso.
Le piante cresceranno intorno alle sue radici, lo voglia o no, perché sentiranno piacere nella sua ombra benefica; e crescendo si appoggeranno e si abbarbicheranno a lei, perché la sua forza offrirà loro un appoggio solido.
Sorrise di nuovo.
Le mie parole lo consolavano. Tu parli di amici, Jane?
egli chiese.
Sí, di amici, risposi con esitazione, perché sapevo ch’egli intendeva qualcosa di piú di un’amica.
Ma potevo adoperare io un’altra parola? Mi venne in aiuto lui.
Ah, Jane.
Ma io ho bisogno di una moglie.
Veramente, signore? Sí, ti è nuovo?
Naturalmente; non ne aveva ancora parlato.
È una novità sgradita?
Dipende dalle circostanze, signore… dalla sua scelta.
La farai tu per me, Jane. Mi rimetto alla tua decisione.
Scelga allora, signore, quella che ama di piú.
Sceglierò naturalmente quella che amo di piú.
Jane, mi sposerai?
Sí, signore.
Un povero cieco, che dovrai condurre per mano?
Sí, signore.
Uno storpio, di vent’anni piú vecchio di te, che dovrai assistere?
Sí, signore.
Davvero, Jane?
Sí, signore.
Oh, mia cara!
Dio ti benedica e ti ricompensi!
Signor Rochester, se nella vita ho compiuto una buona azione, ho avuto un pensiero buono, ho pronunciato una preghiera sincera, ho sentito un desiderio retto, in questo momento ho il mio premio.
Essere sua moglie è per me raggiungere la piú grande felicità.
Perché tu ami il sacrificio.
Sacrificio!
Quale sacrificio?
La fame per il nutrimento, l’attesa per la soddisfazione!
Aver il privilegio di abbracciare la persona che apprezzo, baciare la persona che amo, appoggiarmi su chi mi ispira fiducia.
E questo si chiama sacrificio?
Se è cosí, allora sí, è vero: adoro il sacrificio. Ma dovrai sopportare le mie infermità, Jane, passar sopra alle mie manchevolezze!
Non contano nulla per me.
L’amo di piú ora che le posso essere utile, che quando era orgoglioso della sua indipendenza e rifiutava ogni parte, se non quella di protettore.
Fin qui ho odiato farmi aiutare, farmi condurre: da ora in poi sento che non lo detesterò piú.
Non mi piaceva mettere la mano in quella di un domestico, ma mi è gradito sentirla stringere dalle piccole dita di Jane.
Preferivo l’assoluta solitudine alla continua presenza della servitú; ma il dolce intervento di Jane sarà una gioia continua.
Jane è fatta per me. Son fatto io per lei?
Fino in fondo al mio essere, signore.
Se è cosí, non c’è ragione al mondo per aspettare; dobbiamo sposarci al piú presto.
Parlava con ardore. Gli era tornato l’impeto di un tempo. Senza indugio dobbiamo unirci in matrimonio. Non c’è che da ottenere i certificati, poi ci sposeremo.
Signor Rochester, vedo che il sole declina, e Pilot è poco fa andato a casa per il pasto.
Mi lasci guardare il suo orologio. Attaccalo alla cintura, Janet; e d’ora in poi tienilo tu.
A me non serve. Sono quasi le quattro, signore. Non sente fame?
Ancora tre giorni e ci sposeremo, Jane.
Ormai non importano i bei vestiti e i gioielli.
Tutto questo non ha nessun valore. Il sole ha asciugato tutte le gocce di pioggia.
La brezza si è calmata. L’aria è calda.
Sai, Jane, che la tua collanina di perle in questo momento sta intorno al mio collo abbronzato, sotto la cravatta?
L’ho messo il giorno che ho perduto il solo mio tesoro, come suo ricordo.
Andremo a casa per il bosco; sarà la via piú ombrosa. Egli continuò il corso dei suoi pensieri, senza fare attenzione a me. Jane, forse tu mi consideri un miscredente. Ma il mio cuore ora trabocca di gratitudine dinanzi alla bontà di Dio. Egli non vede come vedono gli uomini, ma con piú chiarezza; non giudica, come giudicano gli uomini, ma con molta piú saggezza.
Ho agito male allora. Avrei macchiato un fiore innocente, imbrattato di colpa la sua purezza. L’Onnipotente l’ha allontanato da me. Nella mia orgogliosa ribellione, quasi maledissi la legge divina. Invece di inchinarmi al decreto di Dio, lo sfidai.
La giustizia divina continuò il suo corso.
I disastri si riversarono su di me; fui costretto ad attraversare la tenebrosa valle della morte.
I suoi castighi sono potenti; e uno di essi mi ha colpito e umiliato per sempre.
Sai quanto andavo orgoglioso della mia forza: che cosa ne è ora, costretto come sono ad affidarmi alla guida altrui, debole come un bambino?
Da poco tempo, Jane, solo da poco tempo, ho cominciato a riconoscere la mano di Dio nel mio destino.
Ho iniziato a provare rimorso, e pentimento, a desiderare riconciliarmi col mio Creatore. Ho cominciato a pregare, di tanto in tanto.
Erano delle preghiere brevi, ma sincere.
Qualche giorno fa… ecco, posso dirtelo con precisione… Quattro giorni fa… la notte di lunedí scorso fui sopraffatto da una strana malinconia, in cui il dolore aveva preso il posto della collera, dell’amarezza, dell’umor nero.
Da lungo tempo avevo l’impressione che dal momento che non ti riuscivo a trovare in nessun posto, dovevi esser morta.
La sera tardi, potevano essere fra le undici e le dodici, prima di abbandonarmi al riposo, pregai Dio, se gli pareva giusto, di togliermi da questa vita e ammettermi in quel mondo dell’aldilà, dove c’era ancora speranza di raggiungere Jane.
Stavo in camera mia e sedevo accanto alla finestra aperta.
Era un ristoro sentire la balsamica aria notturna. Non potevo scorgere le stelle, e solamente da un vago chiarore percepivo la presenza della luna. Ti desideravo, Janet! Oh, come ti desideravo, anima e corpo!
Ormai dolente e umiliato, chiesi a Dio se le mie sofferenze e i miei tormenti non erano stati abbastanza: forse avrei potuto godere pace e felicità ancora una volta.
Riconoscevo d’aver meritato quel che pativo, ma non avrei potuto sopportare dell’altro.
E tutti i desideri del mio cuore proruppero involontariamente nelle parole: Jane, Jane, Jane! E pronunciò queste parole ad alta voce?
Sí, Jane.
Le pronunciai con tanta energia che se qualcuno mi avesse sentito mi avrebbe ritenuto matto.
E fu la notte di lunedí scorso, alla mezzanotte circa? Sí, ma l’ora non ha importanza. Il fatto piú strano è quel che ne è seguito.
Mi giudicherai superstizioso e, sí, un po’ di superstizione ce l’ho nel sangue.
Ma questo è vero, o almeno quel che udii, e che ti racconterò, è vero.
Appena ebbi gridato: Jane, Jane!
una voce, non so da che parte giungesse, ma che riconobbi, mi rispose: Vengo, aspettami e dopo un istante il vento mi portò come un sussurro le parole: Dove sei?
Vorrei poterti descrivere quel che queste parole mi evocarono alla mente; ma è difficile esprimere quel che vorrei.
Tu vedi bene che Ferndean è sepolto in un bosco fitto, dove i suoni cadono inerti e muoiono senza eco.
Quelle parole Dove sei? parevano pronunciate fra le montagne, perché sentii l’eco ripeterle. Un vento piú fresco mi pareva toccasse la mia fronte. Avevo l’impressione che io e Jane ci fossimo incontrati in un paese selvaggio e solitario. In spirito, credo, dobbiamo esserci incontrati.
A quell’ora, Jane, certamente tu dormivi e non avevi coscienza; forse la tua anima andava vagando fuori della sua prigione per consolare la mia; perché, come son certo che son vivo, era la tua voce.
Lettore, fu precisamente la notte del lunedí, verso la mezzanotte, che anch’io avevo ricevuta la misteriosa comunicazione; e quelle erano esattamente le parole che avevo risposto.
Rimasi ad ascoltare il racconto del signor Rochester, ma non ricambiai alcuna rivelazione.
La coincidenza era troppo terribile, e inesplicabile per essere comunicata e discussa.
Qualsiasi cosa dicessi, avrebbe certamente fatto un’impressione troppo profonda sullo spirito del mio ascoltatore, già cosí propenso alla tristezza per le sue sofferenze.
Non aveva bisogno di essere maggiormente turbato dal soprannaturale. Tenni per me quei fatti, sui quali decisi di riflettere per conto mio.
Nessuna meraviglia, continuò il mio padrone, che, comparendomi ieri sera dinanzi, inattesa, io stentassi a credere che non fossi una semplice voce e un’apparizione, qualcosa che si sarebbe dissolto nel silenzio e nel nulla, come avevano fatto il sussurro della mezzanotte e l’eco venuta dalla montagna.
Ora ringrazio Dio! So che non è la stessa cosa. Sí, ringrazio Dio!
Mi sollevò dalle sue ginocchia e si alzò.
Si tolse rispettosamente il cappello, e chinati verso terra gli occhi spenti, pronunciò una muta preghiera.
Solamente le ultime parole furono udibili: Ringrazio il mio Creatore che, nella sua sapienza, ha avuto misericordia di me. Imploro umilmente il Redentore di darmi la forza di condurre d’ora in poi una vita piú pura di quella condotta finora!
Poi tese la mano per lasciarsi guidare.
Presi quella mano amata, la portai un momento alle labbra e poi me la passai intorno alle spalle.
Ero tanto piú piccola di lui, che gli servivo al tempo stesso da appoggio e da guida.
Entrammo nel bosco e ci dirigemmo verso casa. Capitolo trentottesimo Lo sposai, lettore. Fu un matrimonio tranquillo. Eravamo presenti solamente io e lui, il parroco e il sagrestano. Tornati dalla chiesa, andai nella cucina della dimora, dove Mary stava preparando il pranzo, e John lustrava i coltelli. Mary, dissi, questa mattina mi sono sposata col signor Rochester.
Sia la governante che suo marito appartenevano a quella categoria di persone dignitose e flemmatiche, a cui si poteva in qualunque momento comunicare tranquillamente delle notizie sensazionali senza incorrere nel pericolo di aver le orecchie lacerate da strilli, e poi rintronate da un fiume di parole di meraviglia.
Mary levò gli occhi e li fissò su di me.
Il cucchiaio con cui umettava un paio di polli, prima di metterli a rosolare al fuoco, rimase sospeso in aria per tre minuti buoni, e per lo stesso lasso di tempo John cessò di lucidare i coltelli; poi Mary, curvandosi di nuovo sull’arrosto, disse solo: Davvero, signorina?
Bene, ottimo!
Una pausa e poi continuò: L’ho vista andar fuori col padrone, ma non sapevo che andasse in chiesa a sposarsi, e riprese a dedicarsi ai polli.
John aveva un sorriso che gli arrivava alle orecchie. Glielo avevo già detto a Mary, disse.
Sapevo che il signor Edward , lo sapevo che il signor Edward l’avrebbe fatto; ed ero certo che non avrebbe aspettato molto.
Per me, ha fatto bene.
I miei auguri di felicità, signorina! Con rispetto sollevò il berretto.
Ti ringrazio, John.
Il signor Rochester mi ha detto di dar questo a te e a Mary.
Gli misi in mano un biglietto da cinque sterline.
Senza aspettare risposta, uscii di cucina.
Poco dopo, mentre passavo davanti alla soglia di quel santuario, mi giunsero le parole: Per lui sarà meglio di tutte le gran dame del mondo –.
E poi: Non sarà una bellezza, ma non è una stupida e ha un buon carattere. E del resto ai suoi occhi è piú che bella, tutti lo vedono. Scrissi immediatamente a Moor House e a Cambridge per comunicare il passo che avevo compiuto, e spiegarne le ragioni.
Diana e Mary approvarono senza riserve la mia condotta. Diana mi annunciò che, passata la luna di miele, sarebbe venuta a trovarmi.
Farebbe meglio a non aspettare fino allora, Jane, disse il signor Rochester, quando gli lessi la lettera.
Sarebbe troppo tardi, perché la nostra luna di miele durerà tutta la vita, e non cesserà che quando tu o io saremo nella tomba.
Non so come prese la notizia St. John. Non rispose mai alla lettera che gliela comunicava. Sei mesi dopo mi scrisse senza però fare il nome del signor Rochester, né accennare al mio matrimonio. La sua lettera era calma, e sebbene serissima, dal tono gentile. Da allora continua a scrivermi regolarmente, anche se di rado.
Si augura che sia felice, e confida che non sia di quelle persone che vivono in un mondo senza Dio, e non si interessano che delle cose terrene.
E, lettore, di certo non hai dimenticato la piccola Adèle? Io non me l’ero scordata. Ottenni subito dal signor Rochester il permesso di andarla a trovare nella scuola dove stava. La sua gioia folle nel rivedermi mi commosse. Aveva l’aria pallida e patita. Disse che non era felice. Trovai troppo rigidi i regolamenti dell’istituto, troppo severo il suo corso di studi per una bambina della sua età. La riportai a casa con me. Intendevo farle di nuovo da insegnante, ma ben presto mi accorsi ch’era impossibile. Il mio tempo e le mie cure erano tutte assorbite da mio marito.
Cosí cercai una scuola con un sistema meno severo, e abbastanza vicina da permettermi di visitare spesso la bambina, e portarla a casa qualche volta.
Feci in modo che non le mancasse nulla di ciò che poteva contribuire al suo benessere.
Lei fu felice della nuova sistemazione, e fece progressi negli studi.
Diventando grande, la sana educazione inglese corresse in gran parte i suoi difetti francesi; e quando terminò la scuola, fu per me una compagna gradita e compiacente, docile, di buon temperamento e buoni principî.
Da lungo tempo ha compensato con la sua riconoscenza quel po’ di bene che le feci.
Il mio racconto volge alla conclusione; una parola sulla mia vita da sposata, e un’occhiata alla sorte delle persone il cui nome spesso ho ripetuto nella mia narrazione, e poi avrò finito.
Sono ormai sposata da dieci anni.
So che cosa vuol dire vivere per la persona che piú si ama al mondo.
Ritengo di godere di una suprema felicità: sono felice come le parole non possono esprimere, perché sono tutta la vita di mio marito, ed egli è la mia.
Nessuna donna è piú vicina di me al suo compagno, nessuna piú di me è carne della sua carne.
Non sono mai stanca della compagnia del mio Edward, e lui della mia, come se fossimo un sol cuore che batte in due petti.
Stiamo sempre insieme. E questa condizione per noi è nello stesso tempo essere liberi come nella solitudine, e contenti come in compagnia. Chiacchieriamo tutto il giorno; parlare per noi è un modo piú vivace di pensare a voce alta. Tutta la mia fiducia è riposta in lui, tutta la sua in me.
Siamo fatti l’uno per l’altro per carattere; ne risulta un perfetto accordo.
Il signor Rochester restò cieco i primi due anni della nostra unione.
Forse fu questa circostanza che ci costrinse a vivere vicini, che ci legò cosí strettamente, perché allora ero i suoi occhi, come sono ancora la sua mano destra.
Ero alla lettera la pupilla dei suoi occhi, come spesso mi chiamava. Per mezzo mio vedeva la natura, leggeva i libri.
Non ero mai stanca di osservare per lui, e di tradurre in parole l’immagine dei campi, degli alberi, delle città e dei fiumi, delle nuvole e della luce del sole, del paesaggio che ci circondava, l’effetto del tempo che faceva, e per mezzo dell’udito offrirgli le immagini che non potevano piú restare impresse nei suoi occhi.
Non mi stancavo mai di leggere per lui, né di accompagnarlo dove desiderava andare.
Non mi pesava fare quel che desiderava che facessi. Trovavo in questi servizi un piacere, per quanto triste, profondo e squisito, perché vedevo che non si vergognava né si sentiva umiliato nel reclamare questi servizi. Mi amava con tanta sincerità che non esitava ad approfittare della mia assistenza. E sapeva che l’amavo con tanta tenerezza, che concedere questa assistenza per me significava venire incontro ai miei piú dolci desideri.
Una mattina, alla fine del secondo anno, mentre stavo scrivendo una lettera sotto la sua dettatura, Edward si curvò su di me e disse: Jane, hai un ornamento che luccica intorno al collo?
Avevo la catena d’oro dell’orologio. Risposi di sí.
E porti un vestito azzurro chiaro?
Era vero.
Allora mi annunciò che da qualche tempo aveva l’impressione che l’oscurità su uno degli occhi stesse diventando meno densa: ora ne aveva la prova.
Andammo a Londra.
Consultò un eminente oculista, e in seguito ricuperò la vista da quell’occhio.
Ora non vede ancora bene, non riesce a leggere e scrivere a lungo, ma può trovar la strada senza essere condotto per mano, il cielo e la terra non sono piú per lui un’oscura voragine.
Quando gli fu messo tra le braccia il suo primogenito, fu in grado di vedere che il bambino aveva ereditato i suoi occhi, come erano una volta: grandi, neri e lucenti.
E anche quella volta dal profondo dell’animo riconobbe che Dio aveva mitigato la giustizia con la misericordia.
Cosí io e il mio Edward siamo felici, e lo siamo ancor di piú perché lo sono anche coloro che amiamo.
Diana e Mary Rivers si sono sposate tutte e due. Ogni anno, a turno, noi andiamo da loro e loro vengono da noi. Il marito di Diana è un capitano di marina, un prode ufficiale e una brava persona.
Quello di Mary è un pastore, un compagno di seminario di suo fratello, degno della parentela per cultura e buoni principî.
Sia il capitano Fitzjames che il signor Wharton amano le loro mogli e ne sono ricambiati.
Quanto a St. John Rivers, egli lasciò l’Inghilterra e andò in India. Seguí la via che si era proposta e ancora la segue. Mai pioniere piú risoluto e instancabile sfidò le rocce e i pericoli.
Deciso e pieno di fede, devoto e pieno di energia, di zelo e di sincerità, lavora per il bene dell’umanità.
Illumina per essa la via del progresso. Abbatte come un gigante i pregiudizi della fede e delle caste che l’ingombrano.
È forse duro, è forse esigente, è forse anche ambizioso, ma la sua durezza è quella del guerriero dal gran cuore che protegge il convoglio di pellegrini dalle cariche di Satana.
Le sue esigenze son quelle dell’apostolo che parla solo in nome di Cristo, quando dice: Chiunque vuol venire dietro a me, rinneghi se stesso, prenda la croce e mi segua.
La sua ambizione è quella di un nobile spirito dominatore, che aspira a ottenere un posto fra i prescelti della terra, che stanno senza macchia dinanzi al trono di Dio e partecipano alla suprema vittoria dell’Agnello.
Coloro che sono chiamati prescelti e fedeli. St. John non si è sposato, e non si sposerà mai. Finora è bastato da solo al suo compito, e quel compito si avvicina alla conclusione. Il suo splendido sole è prossimo all’occaso.
L’ultima sua lettera mi ha strappato lacrime di compassione, e al tempo stesso riempito il cuore di gioia divina. Egli già parlava della sua sicura ricompensa, della sua corona incorruttibile.
So che la prossima lettera mi sarà scritta dalla mano di un estraneo, per dirmi che il servo buono e fedele è stato alfine chiamato alla gioia del Signore.
E perché piangere? La paura della morte non offuscherà l’ultima ora di St. John.
Il suo spirito sarà limpido, il suo cuore intrepido, la sua speranza sicura, la sua fede incrollabile.
Le sue parole ne sono pegno. Il mio Maestro, egli dice, mi ha avvertito. Ogni giorno si annuncia piú distintamente: Sicuramente verrò presto!
E di ora in ora, sempre con maggior fervore, rispondo: Amen, vieni pure, mio Signore!
