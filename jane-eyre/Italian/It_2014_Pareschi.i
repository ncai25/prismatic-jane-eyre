Capitolo 1 Impossibile fare una passeggiata quel giorno.
In realtà, la mattina avevamo vagato per un’ora tra gli alberi spogli; ma a partire dall’ora di pranzo , il freddo vento invernale aveva portato con sé nuvole così fosche, e una pioggia così penetrante, che qualunque altra attività all’aria aperta era ormai fuori discussione.
Ne ero felice; non mi sono mai piaciute le lunghe passeggiate, soprattutto nei pomeriggi gelidi: era orribile tornare a casa nella luce cruda del crepuscolo, con le dita delle mani e dei piedi intirizzite e il cuore triste per i rimbrotti di Bessie, la bambinaia, umiliata dalla consapevolezza della mia inferiorità fisica rispetto a Eliza, John e Georgiana Reed.
I quali Eliza, John e Georgiana erano adesso raccolti intorno alla madre in salotto: lei era adagiata su un divano accanto al caminetto e, circondata dai suoi diletti , sembrava perfettamente soddisfatta.
Quanto a me, mi aveva dispensata dall’unirmi al gruppo, dicendo che le dispiaceva di esser costretta a tenermi in disparte; ma finché non fosse stata informata da Bessie, e non avesse constatato di persona osservandomi che mi stavo sforzando sul serio di comportarmi come s’addice a una bambina, mostrandomi socievole, affabile, lieta dovevo essere più vivace, più schietta, più spontanea insomma le toccava proprio escludermi dai privilegi destinati solo ai bravi bambini che non fanno i capricci.
Ma Bessie cosa dice che ho fatto?
domandai.
Jane, non mi piacciono i curiosi o quelli che trovano da ridire su tutto; e poi c’è qualcosa di davvero sgradevole in un bambino che si permette di rimbeccare i grandi in questo modo.
Vatti a sedere da qualche parte; e finché non avrai qualcosa di gradevole da dire, taci.
Accanto al salotto c’era una saletta per la colazione, e mi infilai lì.
Nella stanza c’era una libreria e ben presto mi impadronii di un volume, dopo essermi assicurata che avesse tante figure.
Mi arrampicai sul sedile nel vano della finestra e, sollevando anche i piedi, mi sedetti a gambe incrociate, come un turco; infine, dopo aver tirato quasi del tutto le pesanti tende rosse di tessuto marezzato, mi ritrovai doppiamente protetta, come una reliquia.
Lembi di stoffa scarlatta mi impedivano la vista a destra; a sinistra i tersi riquadri di vetro mi isolavano senza separarmi dalla cupa giornata novembrina.
A intervalli, mentre giravo le pagine del libro, studiavo il pomeriggio invernale.
In lontananza, nient’altro che un biancore vacuo di nebbia e nuvole; più vicino, uno scenario d’erba bagnata e cespugli flagellati dal vento, lunghe raffiche luttuose che spazzavano via con violenza la pioggia incessante.
Tornai al mio libro, la Storia degli uccelli inglesi di Bewick: del testo non mi importava granché, in generale, eppure c’erano alcune pagine introduttive che, pur essendo una bambina, non riuscii a saltare a piè pari fingendo che non esistessero.
Erano quelle che trattavano dei luoghi abitati dagli uccelli marini; degli scogli e promontori deserti che essi soli popolano; della costa norvegese, costellata di isole dall’estremità meridionale, il Lindesnes in inglese Naze fino a Capo Nord, Là dove l’oceano nordico, in vasti vortici, Ribolle tra le nude, malinconiche isole Dell’ultima Thule; e l’atlantico flutto Si scaglia tra le Ebridi selvagge.
Né potevo ignorare la menzione delle rive desolate della Lapponia, della Siberia, delle Spitzbergen, della Novaja Zemlja, dell’Islanda, della Groenlandia, con le sconfinate regioni artiche, e quelle lande dimenticate da Dio di spazio sempre uguale; quella riserva di gelo e neve, dove duri campi di ghiaccio, accumuli secolari di inverni cristallizzati uno strato sopra l’altro fino a raggiungere altezze alpine, circondano il Polo e concentrano, moltiplicandoli, i rigori del freddo estremo.
Di questi regni bianchi come la morte mi ero fatta un’idea tutta mia: confusa, come ogni nozione compresa solo a metà che fluttua nel cervello infantile, ma stranamente potente.
Le parole di quelle pagine introduttive si collegavano alle illustrazioni seguenti e davano un senso allo scoglio che si ergeva solitario in un mare gonfio e spumeggiante; al vascello spezzato e arenato su una costa desolata, alla luna fredda e spettrale che, attraverso una prigione di nuvole, occhieggiava un relitto sul punto di colare a picco.
Non so dire quale sentimento gravasse sul cimitero solitario con la sua lapide incisa; e il cancello, la coppia d’alberi, il basso orizzonte cinto da un muro diroccato, la falce di luna appena sorta a indicare l’ora serale.
Le due navi immobili su un mare torpido mi parvero fantasmi marini.
Girai in fretta la pagina col demonio che sistemava il fagotto sulle spalle del ladro: l’immagine mi terrorizzava.
Come pure quella con la creatura nera e cornuta seduta su un masso in disparte, a guatare di lontano una folla radunata intorno a una forca.
Ogni figura raccontava una storia; spesso misteriosa per la mia mente acerba e la mia sensibilità infantile, e tuttavia profondamente interessante: interessante come le storie che Bessie narrava le sere d’inverno quando capitava che fosse di buon umore; e quando, dopo aver spostato il tavolo da stiro accanto al focolare nella stanza dei bambini, ci lasciava sedere intorno a lei e, mentre rassettava le gale e i pizzi della signora Reed e pieghettava i bordi della sua cuffia da notte, nutriva la nostra avida attenzione con brani romantici e avventurosi tratti da vecchie fiabe e antiche ballate; o dalle pagine di Pamela e Henry, conte di Moreland.
Col mio Bewick sulle ginocchia, insomma, ero felice: felice a modo mio, almeno.
Non temevo nulla se non d’essere interrotta, cosa che accadde di lì a poco.
Qualcuno aprì la porta della saletta.
Bù!
Signorina Musolungo!
gridò la voce di John Reed; poi tacque: la stanza era apparentemente deserta.
Dove diavolo si sarà cacciata?
proseguì.
Lizzie!
Georgy!
Qui Jane non c’è: dite a mamma che è uscita sotto la pioggia... Quella brutta bestia!
Meno male che ho tirato la tenda pensai, e mi augurai con tutto il cuore che non scoprisse il mio nascondiglio: certo John Reed non lo avrebbe trovato da solo; non era particolarmente dotato, né di vista né di comprendonio; ma a quel punto si affacciò alla porta Eliza, che subito disse: Sono sicura che è sul sedile della finestra, Jack.
E io uscii immediatamente, poiché tremavo all’idea di esser trascinata fuori dal suddetto Jack.
Cosa volete?
chiesi con malagrazia e piena di diffidenza.
Devi dire Cosa desiderate, signorino Reed fu la risposta.
Voglio che tu venga qui; e sedendosi su una poltrona, con un gesto mi intimò di avvicinarmi e mettermi davanti a lui.
John Reed era un collegiale di quattordici anni, quattro più di me, giacché io ne avevo solo dieci; grande e grosso per la sua età, con un colorito smorto e malsano, una faccia larga dai tratti marcati, gambe e braccia poderose, piedi e mani grandi.
A tavola si ingozzava regolarmente, e questo lo rendeva bilioso e gli dava uno sguardo ottuso e appannato, e guance cascanti.
In quel periodo avrebbe dovuto essere a scuola, ma la mamma lo aveva portato a casa per un paio di mesi, per via della sua salute cagionevole.
Il signor Miles, il direttore del collegio, assicurava che sarebbe stato molto meglio se da casa non gli avessero mandato tutte quelle torte e quei dolcetti; ma il cuore di sua madre si ribellava a un’opinione così severa, e la sua sensibilità le faceva attribuire il colorito giallastro del figlio all’applicazione eccessiva allo studio e, forse, alla nostalgia di casa.
John non era particolarmente affezionato alla madre e alle sorelle, e per me nutriva una vera e propria antipatia.
Mi maltrattava e mi angariava; non una o due volte alla settimana, e nemmeno un paio di volte al giorno, ma di continuo; ogni nervo del mio corpo lo temeva, e ogni centimetro di carne sulle mie ossa si contraeva al suo avvicinarsi.
C’erano momenti in cui ero stordita dal terrore che mi ispirava, perché nulla potevo contro le sue minacce o le sue angherie; i domestici non volevano offendere il padroncino prendendo le mie parti, e la signora Reed era cieca e sorda al riguardo: non si accorgeva né delle botte che mi dava né degli insulti che mi rivolgeva, sebbene talvolta mi infliggesse entrambi in sua presenza; più spesso però egli agiva alle sue spalle.
Abituata a obbedirgli, mi avvicinai alla poltrona: John passò più o meno tre minuti a mostrarmi la lingua quanto più poteva senza che si staccasse: sapevo che presto mi avrebbe picchiata, e mentre aspettavo terrorizzata il colpo meditai sulla bruttezza ripugnante dell’essere sul punto di assestarlo.
Chissà se me lo lesse in faccia, perché d’improvviso, senza dir niente, mi colpì a tradimento e duramente.
Barcollai, poi recuperai l’equilibrio indietreggiando di un passo o due dalla poltrona.
Questo è per la tua sfacciataggine quando rispondi alla mamma disse e per il tuo modo di sgattaiolare dietro le tende, e per come mi hai guardato due minuti fa, verme che sei!
Avvezza com’ero alle ingiurie di John Reed, l’idea di rispondergli per le rime non mi passò nemmeno per la testa: la mia unica preoccupazione era come resistere al colpo che certo sarebbe seguito all’insulto.
Cosa ci facevi dietro la tenda?
Leggevo.
Fammi vedere il libro.
Tornai alla finestra a prenderlo.
Tu non hai diritto di leggere i nostri libri; sei una dipendente, dice la mamma; non hai un soldo, tuo padre non ti ha lasciato niente; dovresti andare a chiedere l’elemosina, invece di vivere insieme ai figli dei signori e mangiare come noi e vestirti a spese della mamma.
Adesso ti insegno io a frugare nella mia libreria; perché è mia, tutta la casa è mia, o lo sarà tra qualche anno.
Va’ a metterti vicino alla porta, lontano dallo specchio e dalle finestre.
Obbedii, senza rendermi conto, da principio, delle sue intenzioni; ma quando lo vidi sollevare il libro a mezz’aria e alzarsi per scagliarlo, lanciai un grido d’allarme balzando istintivamente da parte: non fui abbastanza pronta, tuttavia; il volume volò per la stanza, mi raggiunse e io caddi, sbattendo la testa contro la porta e tagliandomi.
La ferita cominciò a sanguinare, sentii un dolore acuto: il terrore, giunto al culmine, lasciò il posto ad altre sensazioni.
Sei malvagio e crudele! dissi. Sei come un assassino, un negriero...
Sei come gli imperatori romani!
Avevo letto La storia di Roma di Goldsmith, e mi ero fatta un’idea di Nerone, Caligola e compagnia bella.
E dentro di me avevo fatto dei paragoni che non avrei mai pensato di esprimere ad alta voce.
Come!
Come!
strillò lui.
È a me che parla? L’avete sentita, Eliza e Georgiana?
E non dovrei dirlo alla mamma?
Ma prima...
Mi si avventò contro: lo sentii che mi afferrava per i capelli e per le spalle, ma era alle prese con una creatura disperata.
Io lo vedevo davvero come un tiranno, un assassino.
Sentii una goccia di sangue o due colarmi dalla testa giù per il collo, e avvertii un dolore piuttosto acuto: queste sensazioni per il momento prevalsero sulla paura, e reagii come una furia.
Non so bene cosa feci con le mani, ma lui mi urlò: Verme!
Verme!
e cominciò a gemere a gran voce.
Ma la salvezza per lui era a portata di mano: Eliza e Georgiana erano corse a chiamare la signora Reed, che era salita al piano di sopra; eccola dunque entrare in scena, seguita da Bessie e dalla Abbot, la sua cameriera.
Ci separarono, e udii le parole: Santo cielo!
Con che furia si è gettata sul signorino John! Si è mai vista una collera simile?
Poi la signora Reed aggiunse: Portatela nella camera rossa e chiudetela a chiave.
Subito quattro mani mi calarono addosso, e fui trasportata di sopra.
Capitolo 2 Opposi resistenza per tutto il tragitto, cosa nuova per me, e che rafforzò notevolmente la cattiva opinione che Bessie e la signorina Abbot già tendevano ad avere nei miei confronti. Fatto sta che ero fuori di me; o meglio, come dicono i francesi, ero proprio folle.
Ero consapevole che la ribellione mi aveva già resa passibile di punizioni inaudite e, come ogni altro schiavo rivoltoso, ero decisa, nella mia disperazione, ad andare fino in fondo.
Tenetele le braccia, signorina Abbot: è come un gatto infuriato.
Vergogna, vergogna!
strillò la cameriera della signora.
Che condotta scandalosa, signorina Eyre, alzare le mani su un giovin signore, il figlio della vostra benefattrice!
Il vostro padroncino.
Padrone!
Come, il mio padrone?
Sono forse una serva?
No; siete meno di una serva, dal momento che non fate nulla per guadagnarvi il pane.
Ecco, mettetevi a sedere, e riflettete sulla vostra cattiveria.
Nel frattempo erano riuscite a portarmi nella stanza indicata dalla signora Reed, e mi avevano spinta a forza su uno sgabello: il mio impulso fu di balzar su come una molla, ma due paia di mani mi bloccarono all’istante.
Se non state ferma dovremo legarvi disse Bessie.
Signorina Abbot, datemi le vostre giarrettiere; le mie le strapperebbe subito.
La signorina Abbot si girò per liberare la gamba robusta del necessario legaccio.
Quei preparativi, e l’ulteriore ignominia che implicavano, smorzarono un po’ il mio entusiasmo.
Non toglietevele! gridai. Starò ferma.
E per dimostrare che dicevo sul serio, mi attaccai alla sedia con le mani.
Vedete di non provarci disse Bessie; e quando si fu assicurata che stavo davvero cedendo allentò la presa; a quel punto lei e la Abbot incrociarono le braccia e si misero a scrutarmi, cupe e perplesse, come se dubitassero della mia sanità mentale.
Non ha mai fatto così disse infine Bessie, rivolgendosi alla fantesca.
Ma è da sempre che cova fu la risposta.
Gliel’ho detto tante volte, alla signora, quel che penso della bambina, e la signora mi ha dato ragione. È falsa come Giuda, la piccola; non ho mai visto una ragazzina della sua età che sa fingere così bene. Bessie non rispose; ma dopo un po’, rivolgendosi a me, disse: Dovreste sapere, signorina, che dovete molto alla signora Reed. Lei vi mantiene: se decidesse di mandarvi via dovreste andare all’ospizio. Non avevo niente da replicare.
Quelle parole non erano nuove per me: i primissimi ricordi della mia vita includevano allusioni dello stesso tipo.
Quel continuo rinfacciarmi la mia condizione di dipendenza era diventato una sorta di ritornello al mio orecchio, penoso e opprimente fin che si vuole ma così vago che quasi non lo sentivo più.
Intervenne la signorina Abbot: E poi non mettetevi in testa di essere uguale alle signorine e al signorino Reed, solo perché la signora, buona com’è, vi tira su tutti insieme.
Loro un giorno saranno ricchi e voi non avrete il becco di un quattrino: vi conviene essere umile, e cercare di comportarvi come si deve.
Lo diciamo per il vostro bene aggiunse Bessie, mitigando il tono, dovreste provare a rendervi utile e gradita, e allora, forse, trovereste una casa, qui; ma se siete prepotente e sgarbata, la signora vi caccerà via, ne sono sicura.
E poi disse la signorina Abbot, Dio la punirà: potrebbe fulminarla proprio nel bel mezzo di una delle sue scenate, e allora dove andrà a finire?
Su, Bessie, lasciamola sola adesso: nemmeno per tutto l’oro del mondo vorrei un cuore come il suo.
Quando sarete sola dite le vostre preghiere, signorina Eyre; perché se non vi pentite, potrebbe venir giù qualcosa di brutto dal camino a portarvi via.
Dopo di che uscirono, tirandosi dietro la porta e chiudendola a chiave.
La camera rossa era una stanza in più, ed era raro che vi dormisse qualcuno; in realtà potrei anche dire che non accadeva mai, salvo nelle poche occasioni in cui l’affluenza di ospiti a Gateshead rendesse necessario aprire tutti i locali disponibili: e tuttavia era una delle stanze più ampie e imponenti della casa.
Al centro, simile a un tabernacolo, si ergeva un letto sostenuto da massicce colonne di mogano e drappeggiato con un cortinaggio di damasco rosso cupo, e anche le due grandi finestre, con le tende sempre calate, erano seminascoste da drappeggi festonati dello stesso tessuto; il tappeto era rosso; il tavolo ai piedi del letto era coperto da un drappo cremisi; le pareti erano di un marrone chiaro ravvivato da una sfumatura rosata; l’armadio, la toeletta, le sedie erano di vecchio mogano, scuro e lucido.
In mezzo alle ombre che si infittivano tutt’intorno spiccavano, bianchi e abbaglianti, i materassi e i cuscini impilati sul letto e rivestiti da un candido copriletto di piqué. Quasi altrettanto imponente, un’ampia poltrona imbottita era accostata alla testata del letto, anch’essa bianca e con un poggiapiedi davanti, quasi, pensai, una sorta di evanescente trono.
La stanza era gelida, perché era raro che vi accendessero il fuoco; era silenziosa, perché lontana dalla stanza dei bambini e dalle cucine; austera, perché, notoriamente, non veniva usata quasi mai.
Ci entrava solo la cameriera, il sabato, per togliere la polvere che nel corso della settimana si era silenziosamente accumulata sugli specchi e sulla mobilia; e, ancor più di rado, la signora Reed, per esaminare il contenuto di un certo cassetto segreto dell’armadio, dove erano conservate diverse pergamene, il suo portagioie e una miniatura del defunto marito.
E in queste ultime parole è riposto il segreto della camera rossa, il sortilegio che la manteneva così deserta nonostante fosse una stanza magnifica. Il signor Reed era morto nove anni prima, e in quella camera aveva esalato l’ultimo respiro; lì era stata esposta la sua salma; di lì la bara era stata portata via dai becchini; e da quel giorno, una sorta di tetra consacrazione l’aveva protetta da frequenti intrusioni.
Il sedile su cui mi avevano inchiodata Bessie e l’acida signorina Abbot era una bassa ottomana accanto al caminetto di marmo; davanti a me si ergeva il letto; alla mia destra c’era l’alto armadio scuro dai riflessi smorzati che interrompevano la lucentezza uniforme dei pannelli.
A sinistra le finestre nascoste; in mezzo, un grande specchio replicava la spoglia imponenza del letto e della stanza. Non ero del tutto certa che avessero chiuso la porta a chiave e, quando osai muovermi, mi alzai per andare a controllare.
Ahimè, sì!
Mai cella fu più sicura.
Tornando al mio posto, fui costretta a passare davanti allo specchio; il mio sguardo affascinato esplorò senza volerlo la profondità che rivelava.
In quel vuoto visionario tutto appariva più freddo e più cupo che nella realtà: e la minuscola e strana figura che mi fissava col viso terreo, le braccia come piccole chiazze nell’oscurità e gli occhi scintillanti di terrore, che soli si muovevano in quel luogo dove tutto il resto era immobile, mi apparve come un vero e proprio spirito: lo immaginai come uno di quegli esili fantasmi, metà fate e metà folletti, che nelle fiabe serali di Bessie sbucavano tra le felci nelle forre sparse per la brughiera, e apparivano ai viaggiatori sorpresi dal calar della notte.
Tornai al mio sgabello.
In quel momento mi accompagnava la superstizione, ma non era ancora scoccata l’ora della sua completa vittoria: avevo il sangue ancora caldo e lo spirito dello schiavo ribelle mi sosteneva col suo aspro vigore; dovevo contrastare un flusso impetuoso di pensieri retrospettivi prima di contemplare con sgomento il triste presente.
Tutte le crudeli vessazioni di John Reed, tutta la fiera indifferenza delle sue sorelle, tutta l’avversione della madre, tutta la parzialità dei domestici riaffiorarono nella mia mente turbata come un nero sedimento in un pozzo agitato.
Perché soffrivo di continuo, perché dovevano sempre minacciarmi, accusarmi, condannarmi?
Perché non riuscivo mai ad accontentarli?
Perché era inutile cercare di ottenere il favore di chiunque?
Eliza, che era egoista e testarda, godeva del rispetto di tutti.
Georgiana, viziata, maligna, dispettosa, sofistica e insolente com’era, veniva assecondata in ogni modo.
Era come se la sua bellezza, le guance rosee e i riccioli dorati incantassero chiunque posasse lo sguardo su di lei, e giustificassero ogni sua colpa.
Quanto a John, nessuno che osasse contrariarlo, e tanto meno punirlo, sebbene torcesse il collo ai colombi, uccidesse i pavoncelli, aizzasse i cani contro le pecore, strappasse gli acini d’uva dai grappoli nella serra e distruggesse i boccioli delle piante più pregiate nel vivaio; come se non bastasse, chiamava sua madre la vecchia; qualche volta la offendeva per la carnagione scura, così simile alla propria; ignorava recisamente i suoi desideri; non di rado le strappava e le sciupava gli abiti di seta; e nonostante tutto era sempre il suo tesoro.
A me invece, che non mi azzardavo a combinare guai e mi sforzavo di portare a termine ogni compito assegnatomi, davano della cattiva e della noiosa, dell’infingarda e dell’ipocrita, dalla mattina alla sera e dalla sera alla mattina.
Mi doleva e mi sanguinava ancora la testa per il colpo ricevuto e per la caduta; nessuno aveva rimproverato John per avermi picchiata per il puro piacere di farlo; e io mi ero attirata il disprezzo generale solo perché mi ero ribellata per evitare ulteriori e insensate violenze.
Non è giusto! Non è giusto!
diceva la mia ragione, che il pungolo dell’angoscia costringeva a una maturità precoce, ancorché temporanea; e la Risolutezza, formatasi in modo altrettanto artificioso, mi suggeriva espedienti singolari per sfuggire a quell’oppressione insopportabile, come fuggire, o, se questo si fosse rivelato impraticabile, lasciarmi morire di fame e di sete.
Che costernazione ebbi nell’anima per tutto quell’orribile pomeriggio! Che tumulto nel cervello, e che ribellione nel cuore!
E tuttavia in quale oscurità, in quale fitta ignoranza si combatteva quella battaglia della mente!
Non riuscivo a dare risposta all’incessante domanda interiore: perché soffrivo così? Ora, a distanza di... non dirò quanti anni, lo vedo chiaramente.
Ero una nota fuori posto a Gateshead Hall; non assomigliavo a nessuno, lì; non avevo niente a che fare con la signora Reed, i suoi figli, la sudditanza che si era scelta.
Se non mi amavano, in effetti, tanto meno io amavo loro.
Non erano certo tenuti a provare affetto per una creatura che non era in grado di andare d’accordo con uno solo di loro; una creatura completamente diversa, il loro opposto per temperamento, attitudini, propensioni; una creatura inutile, incapace di recar loro un vantaggio, o di contribuire al loro piacere; una creatura dannosa, che covava i germi dell’indignazione per il trattamento che le era riservato, del disprezzo per il loro giudizio.
So che se fossi stata una bambina vivace, disinvolta, esigente, bella, turbolenta, pur rimanendo dipendente e sola al mondo, la signora Reed avrebbe sopportato la mia presenza un po’ più di buon grado; e i suoi figli avrebbero avuto per me un po’ più di quell’affetto che si prova per i propri simili, e la servitù sarebbe stata meno incline a trattarmi come un capro espiatorio.
La luce del giorno cominciava ad abbandonare la camera rossa; erano le quattro passate, e il pomeriggio nuvoloso volgeva ormai a un tetro crepuscolo.
La pioggia picchiettava senza sosta sulla finestra delle scale, e il vento ululava tra gli alberi dietro la casa; a poco a poco mi sentii raggelare come una pietra, e a quel punto il coraggio venne meno.
Mi calò addosso quel senso di umiliazione, insicurezza, cupa malinconia che mi era così naturale, smorzando del tutto la mia ira ormai quasi estinta.
Tutto ripeteva che ero cattiva, e forse era vero: non avevo appena immaginato di lasciarmi morire di fame?
Era sicuramente un peccato: ero davvero pronta alla morte?
La cripta sotto il coro della chiesa di Gateshead era davvero un luogo invitante?
In quella cripta, mi avevano detto, era sepolto il signor Reed: questo pensiero mi ricondusse a lui, e la mia mente vi si fissò con crescente terrore.
Non me lo ricordavo, ma sapevo che era mio zio il fratello di mia madre e quando, poco dopo la mia nascita, ero rimasta orfana, mi aveva accolto nella sua casa; in punto di morte aveva fatto promettere alla signora Reed di allevarmi e aver cura di me come una figlia.
Probabilmente la signora Reed era convinta di aver mantenuto la promessa; e posso dire che, per quanto glielo consentiva la sua natura, l’aveva mantenuta: ma come poteva davvero provare affetto per un’intrusa, un essere di un’altra razza, e che, dopo la morte del marito, non aveva alcun legame con lei?
Doveva essere oltremodo irritante ritrovarsi vincolata da una promessa strappata a viva forza che la obbligava a far da madre a una bambina bizzarra pur non amandola, e vedere un’estranea con cui non aveva alcuna affinità insediata in pianta stabile nella sua famiglia.
Mi balenò una strana idea.
Non dubitavo non avevo mai dubitato che se il signor Reed fosse stato vivo mi avrebbe trattata con benevolenza; e adesso, mentre ero intenta a contemplare il letto candido e le ombre sui muri lanciando anche di tanto in tanto uno sguardo affascinato verso il fioco brillio dello specchio –, mi tornò pian piano alla mente quello che avevo sentito dire sui morti, come si agitino nelle tombe se i loro ultimi desideri non sono esauditi, e allora tornino sulla terra per punire gli spergiuri e vendicare gli oppressi; e pensai che lo spirito del signor Reed, tormentato dai torti subiti dalla figlia di sua sorella, potesse lasciare la sua dimora che fosse la cripta della chiesa o il mondo sconosciuto dei defunti e mi comparisse davanti in quella camera.
Mi asciugai le lacrime e soffocai i singhiozzi, temendo che quelle manifestazioni di violento dolore potessero risvegliare una voce sovrannaturale a confortarmi, o evocassero dalla penombra un volto circonfuso da un’aureola, pronto a chinarsi su di me con una pietà ultraterrena.
Quest’idea, in teoria consolatoria, mi sembrò terribile se mai si fosse concretizzata: mi sforzai di reprimerla, di essere forte.
Scrollandomi i capelli dagli occhi, sollevai la testa e cercai di guardarmi risolutamente intorno nella penombra; in quel momento sul muro brillò una luce.
Era forse un raggio di luna, mi domandai, che filtrava da uno spiraglio nella tenda?
No; la luce della luna era ferma, e questa si muoveva; mentre la fissavo, scivolò fino al soffitto e tremò sopra la mia testa.
Adesso posso facilmente supporre che quella striscia luminosa fosse, con ogni probabilità, il brillio di una lanterna che qualcuno aveva in mano mentre attraversava il prato; ma allora, con la mente già predisposta all’orrore e coi nervi scossi dall’agitazione, pensai che quel raggio guizzante preannunciasse una visione da un altro mondo.
Il cuore prese a battermi forte, e avevo la testa in fiamme; un suono simile a un frullo d’ali mi riempì le orecchie; avvertii una presenza accanto a me; mi sentivo oppressa, soffocavo: non resistendo più, mi precipitai verso la porta e cercai disperatamente di aprirla.
Dei passi si avvicinarono svelti lungo il corridoio; la chiave girò ed entrarono Bessie e la Abbot.
State male, signorina Eyre?
Che baccano spaventoso!
Mi ha trapassato le orecchie!
esclamò la Abbot.
Fatemi uscire!
Lasciatemi andare nella stanza dei bambini!
gridai.
Per quale motivo?
Vi siete fatta male?
Avete visto qualcosa? chiese ancora Bessie.
Oh!
Ho visto una luce, e credevo che fosse un fantasma.
A quel punto ero riuscita ad agguantare la mano di Bessie, e lei non cercò di strapparla via.
Ha fatto apposta a urlare decretò la Abbot, sprezzante.
E che urlo!
Se si fosse davvero fatta male si potrebbe anche capire, ma voleva solo farci correre tutti quanti; li conosco, i trucchetti di questa birba.
Cosa succede qui? chiese un’altra voce in tono perentorio.
E in fondo al corridoio, accompagnata dal fruscio minaccioso delle vesti e con la cuffia svolazzante, apparve la signora Reed.
Abbot e Bessie, mi sembrava di avervi ordinato di lasciare Jane Eyre nella camera rossa finché non fossi venuta a prenderla io.
Ma la signorina Jane strillava così forte, signora si difese Bessie.
Lasciatela si limitò a rispondere l’altra.
E tu lascia la mano di Bessie, ragazzina: non uscirai di qui con questi mezzi, stai sicura.
Non sopporto i sotterfugi, specie da parte di un bambino; è mio dovere dimostrarti che questi trucchi non servono a niente; adesso rimarrai qui un’altra ora, e ti farò uscire solo a condizione che tu te ne stia perfettamente zitta e buona.
Oh, zia! Abbiate pietà! Perdonatemi! Non posso sopportarlo... Vi prego, punitemi in un altro modo!
Morirò se...
Silenzio!
Questa foga quasi mi ripugna.
Ed era senza dubbio sincera.
Ai suoi occhi ero un’attrice precoce: mi considerava davvero un coacervo di passioni violente, meschinità e pericolosa doppiezza.
Quando Bessie e la Abbot si furono allontanate, la signora Reed, non sopportando più i miei singhiozzi disperati, la mia angoscia e la mia frenesia, mi spinse bruscamente nella stanza e mi chiuse dentro, senza ulteriori discussioni.
La sentii andarsene a grandi passi; e poco dopo, credo, fui presa da un malore. La scena si concluse con uno svenimento.
Capitolo 3 Il mio ricordo successivo è di essermi svegliata con la sensazione di aver avuto un incubo spaventoso, e di vedere davanti a me un terribile bagliore rosso attraversato da grosse sbarre nere.
Udii anche delle voci, sorde e come attutite da un impeto d’acqua o di vento: l’agitazione, l’incertezza, e una sensazione di terrore che predominava su tutto il resto, mi ottenebravano la mente.
Di lì a poco, mi resi conto che qualcuno mi stava toccando, mi sollevava e mi metteva seduta, e tutto questo con più tenerezza di quanta ne avessi mai ravvisata in quei gesti.
Appoggiai la testa a un cuscino o a un braccio, e mi sentii in pace.
Ancora cinque minuti e la nube di smarrimento si dissolse: a quel punto ebbi la certezza di trovarmi nel mio letto, e che il bagliore rosso era il fuoco acceso nella stanza dei bambini.
Era notte: sul tavolo ardeva una candela, Bessie era ritta ai piedi del letto con un catino in mano, e un signore seduto su una sedia accanto al mio cuscino era chino su di me.
Quando mi resi conto che c’era un estraneo nella stanza, un individuo che non apparteneva a Gateshead e che non era legato in alcun modo alla signora Reed, provai un sollievo indicibile, un confortante senso di protezione e di sicurezza. Staccando gli occhi da Bessie , scrutai il viso dell’uomo: lo conoscevo, era il signor Lloyd, un farmacista, che la signora Reed talvolta chiamava quando qualcuno dei domestici si ammalava; per sé e per i figli consultava un medico.
Allora, chi sono io?
mi domandò.
Pronunciai il suo nome, porgendogli allo stesso tempo la mano: lui la prese sorridendo e disse: Tra un po’ staremo benone.
Poi mi fece sdraiare e, rivolgendosi a Bessie, le raccomandò di fare molta attenzione che nessuno mi disturbasse durante la notte.
Dopo aver dato ulteriori disposizioni e avvertendo che sarebbe tornato a visitarmi l’indomani, con mio gran dispiacere se ne andò: mi ero sentita così accudita e protetta mentre sedeva al mio capezzale; e quando si chiuse la porta alle spalle, tutta la stanza piombò nell’oscurità e nuovamente il cuore mi venne meno, oppresso da una tristezza oltre ogni dire.
Sentite il bisogno di dormire, signorina?
chiese Bessie, con una certa dolcezza.
Quasi non osavo rispondere, perché temevo che le parole successive sarebbero state brusche.
Proverò.
Volete bere, o mangereste qualcosa?
No, grazie, Bessie.
Allora credo che dormirò anch’io, perché è mezzanotte passata; ma potete chiamarmi se durante la notte volete qualcosa.
Ma che incredibile cortesia!
Mi diede il coraggio di fare una domanda.
Bessie, cosa mi succede? Sono malata?
Vi siete sentita male nella camera rossa, a furia di piangere, penso; presto starete meglio, ne sono sicura.
Bessie entrò nei quartieri della servitù, che erano lì accanto.
La sentii dire: Sarah, vieni a dormire con me nella stanza dei bambini; non me la sento di star sola con quella povera bambina, stanotte.
Potrebbe morire: è davvero strano che abbia avuto quel malore, chissà se ha visto qualcosa. La signora è stata troppo dura con lei.
Tornò dunque accompagnata da Sarah, e si misero a letto tutte e due; prima di addormentarsi bisbigliarono tra loro per una mezz’ora.
Colsi qualche scampolo della conversazione, di cui dedussi fin troppo bene l’argomento principale. Le è passato vicino qualcosa, tutto vestito di bianco, e poi è scomparso... E dietro di lui c’era un grosso cane nero... Tre colpi fortissimi sulla porta della camera... Una luce nel cimitero, proprio sopra la sua tomba eccetera. Alla fine si addormentarono; il focolare e la candela si spensero.
Quanto a me, passai le ore di quella lunga notte a vegliare, in preda a un’insonnia spaventosa; l’orecchio, l’occhio e la mente erano in ugual modo stravolti dal terrore, quel terrore che solo i bambini possono provare.
All’incidente nella camera rossa non seguì alcuna malattia fisica grave o prolungata: i miei nervi furono però sottoposti a un tale trauma che ancor oggi ne sento gli effetti.
Sì, cara signora Reed, a voi devo non pochi tormenti mentali, e tuttavia mi tocca perdonarvi, perché non sapevate quello che stavate facendo: mentre strappavate le corde del mio cuore, eravate convinta di estirpare soltanto le mie inclinazioni peggiori.
Il giorno dopo, per mezzogiorno, mi ero alzata e vestita, ed ero seduta vicino al caminetto nella stanza dei bambini, avvolta in uno scialle. Mi sentivo debole e prostrata, ma la sofferenza peggiore era un indicibile sconforto: uno sconforto che mi strappava lacrime mute e irrefrenabili. Non facevo a tempo ad asciugarmi una di quelle stille salate dalla guancia che un’altra la seguiva. Eppure, pensavo, avrei dovuto essere felice, perché nessuno della famiglia Reed era in casa: erano usciti tutti in carrozza con la mamma.
Anche la Abbot era a cucire in un’altra stanza, e Bessie, mentre andava avanti e indietro riponendo i giocattoli e riordinando i cassetti, mi rivolgeva di tanto in tanto una parola insolitamente gentile.
Questo stato di cose avrebbe dovuto essere per me un paradiso di pace, abituata com’ero a una vita di continui rimbrotti e di fatiche ingrate; in realtà, i miei poveri nervi erano talmente a pezzi che non c’era quiete in grado di calmarli, né piacere che potesse stimolarli gradevolmente.
Bessie era scesa in cucina ed era tornata con una crostatina su uno speciale piatto di porcellana dipinto a colori vivaci, che non mancava mai di suscitare in me un’ammirazione entusiasta per via di un uccello del paradiso annidato in una ghirlanda di convolvoli e rose in boccio; un piatto che avevo spesso implorato di poter prendere in mano per esaminarlo da vicino, ma fino ad allora ero sempre stata giudicata indegna di un tale privilegio.
Quel prezioso recipiente mi fu ora posto sulle ginocchia, e venni gentilmente invitata a mangiare il dischetto di delicata pastafrolla che conteneva. Omaggio quanto mai vano, poiché, come tanti altri fortemente desiderati e sempre differiti, arrivava troppo tardi! Non riuscii a mangiare la crostata, e il piumaggio dell’uccello, le sfumature dei fiori, mi sembrarono stranamente sbiaditi!
Misi da parte piatto e dolce.
Bessie mi chiese se volevo un libro: la parola libro agì da stimolo passeggero, e la pregai di portarmi I viaggi di Gulliver dalla biblioteca.
Era un libro che avevo letto e riletto con piacere.
Lo consideravo un resoconto di fatti realmente accaduti, e per esso nutrivo un interesse più profondo di quello che mi suscitavano le fiabe: quanto agli elfi, dopo averli cercati invano tra le foglie di digitale e le campanule, sotto i funghi e l’edera che cresceva tra i vecchi muri, mi ero infine arresa alla triste realtà: avevano evidentemente abbandonato tutti quanti l’Inghilterra per qualche paese primitivo dove i boschi erano più fitti e selvaggi, e la popolazione più scarsa; mentre, essendo Lilliput e Brobdingnag, nella mia mente, parti solide della superficie terrestre, ero certa che un giorno, alla fine di un lungo viaggio, avrei visto con i miei occhi i minuscoli campi, case e alberi, le persone piccolissime, le mucche, le pecore e gli uccelli in miniatura del primo di quei regni; e i campi di granturco come foreste, i mastini giganti, i gatti mostruosi, gli uomini e le donne alti come torri del secondo.
Eppure, quando mi ritrovai l’amato libro tra le mani quando mi misi a sfogliare le pagine, e a cercare tra le meravigliose illustrazioni l’incanto che, fino a quel momento, avevo sempre trovato tutto era innaturale e pauroso; i giganti erano maligni demoni allampanati, i pigmei orribili spiritelli malvagi, Gulliver un vagabondo mestissimo in lande pericolose e terribili.
Chiusi il libro, che non avevo più il coraggio di leggere, e lo posai sul tavolo accanto al dolce che neppure avevo assaggiato.
Bessie a quel punto aveva finito di spolverare e rassettare la stanza, e, dopo essersi lavata le mani, aprì un certo cassettino, pieno di meravigliosi scampoli di seta e di raso, e si mise a confezionare una nuova cuffia per la bambola di Georgiana.
Intanto cantava, e la canzone diceva: Ah quei giorni di vita raminga, Tanto tempo fa.
Avevo sentito spesso quella canzone, e ogni volta con vivo piacere, perché Bessie aveva una voce dolce, almeno così pensavo io.
Ma ora, sebbene la voce avesse la stessa dolcezza di sempre, trovai in quella melodia un’indescrivibile tristezza.
Talvolta, tutta presa dal lavoro, cantava il ritornello in tono basso e prolungato, e quel Tanto tempo fa le usciva di bocca col ritmo mestissimo di un inno funebre.
Passò poi a un’altra ballata, questa volta davvero malinconica.
I piedi mi dolgono, stanche ho le membra; La luna tosto svanirà nell’ombra; Nera è la notte, nera e senza una stella Sul cammino della povera orfanella.
Oh, perché son io raminga e sola Là dove la brughiera l’animo sconsola.
Il cuore duro ha l’uomo, eppure a sentinella Dio pose l’Angelo della povera orfanella.
Ma ecco nella notte da lungi il vento spira Disvela il firmamento, il cielo l’occhio ammira; La pietà di Dio, che gli uomini affratella, Soccorre e dona speme alla povera orfanella.
Se pure il piede in fallo senza voler ponessi, O tra paludi frigide un giorno mi smarrissi, Io so che il Padre mio che amor sempre rinnovella Ratto trarrebbe a sé l’umile sua ancella.
E dunque io non temo l’umana crudeltà, Ché in Cielo l’infelice dimora troverà.
Rifugio dona dunque a ogni anima bella, E chiama a Te, o Signore, la povera orfanella.
Su, signorina Jane, smettete di piangere disse Bessie, quando ebbe finito. Sarebbe stato come dire al fuoco: Smetti di bruciare! ma come poteva indovinare quale morbosa sofferenza mi affliggesse? Nel corso della mattinata tornò il signor Lloyd.
Ma come, già in piedi?
disse entrando nella stanza dei bambini. Allora, Bessie, come sta la paziente?
Lei rispose che stavo benone.
In tal caso dovrebbe essere più allegra.
Venite qui, signorina Jane; vi chiamate Jane, vero?
Sissignore, Jane Eyre.
Ebbene, signorina Jane Eyre, voi avete pianto: potete dirmi il motivo?
Avete male da qualche parte?
Nossignore.
Oh!
Secondo me piange perché non ha potuto uscire in carrozza con la signora intervenne Bessie.
Ma figuriamoci!
Macché, è troppo grande per questi capricci.
Ne ero convinta anch’io, e quella falsa accusa feriva la mia autostima, dunque reagii pronta: Non ho mai pianto per una cosa del genere in vita mia: detesto uscire in carrozza.
Piango perché sono triste.
Oh, ma cosa dite, signorina!
fece Bessie.
Il buon farmacista si mostrò un po’ perplesso.
Ero in piedi davanti a lui: teneva gli occhi fissi su di me, occhi piccoli e grigi, non particolarmente vivi, anche se oggi li giudicherei penetranti; aveva tratti duri, ma un’espressione tutto sommato bonaria.
Dopo avermi osservata con calma, disse: Cos’è stato a farvi star male, ieri?
È caduta si intromise di nuovo Bessie.
Caduta!
Ma come, anche questa è una cosa da bambini piccoli!
Non sa camminare, alla sua età?
Avrà otto o nove anni.
Mi hanno buttata per terra fu la recisa spiegazione che un’altra fitta di orgoglio ferito mi cavò di bocca, ma non è stato quello a farmi star male aggiunsi, mentre il signor Lloyd annusava una presa di tabacco.
Mentre riponeva la tabacchiera nella tasca del panciotto, una campanella annunciò il pranzo della servitù. Lui capì e disse: È per voi, Bessie, scendete pure; farò io una ramanzina alla signorina Jane, in attesa del vostro ritorno.
Bessie avrebbe preferito rimanere, ma fu costretta a uscire, perché a Gateshead la puntualità ai pasti era una regola ferrea.
Se non è stata la caduta a farvi star male, cos’è stato allora?
insistette il signor Lloyd quando Bessie fu uscita.
Mi hanno rinchiusa in una stanza dove c’è un fantasma, anche dopo che ha fatto buio.
Vidi il signor Lloyd sorridere e accigliarsi a un tempo.
Un fantasma!
Ma allora siete proprio una bambina piccola!
Avete paura dei fantasmi?
Di quello del signor Reed sì; è morto in quella stanza ed è lì che hanno esposto la salma.
Né Bessie né altri ci vanno di notte, se possono farne a meno; ed è stata una crudeltà chiudermi lì dentro senza nemmeno una candela...
Una crudeltà così grossa che non credo la dimenticherò mai. Ma che assurdità!
Ed è questo che vi rattrista tanto?
Avete paura anche adesso che è giorno?
No, ma presto sarà ancora notte; e poi sono infelice, molto infelice, anche per altre cose.
Quali cose? Potete dirmene qualcuna?
Quanto avrei voluto rispondere in maniera esauriente a quella domanda!
E com’era difficile formulare una risposta!
I bambini hanno i loro sentimenti, ma non sono in grado di analizzarli; e se pure col pensiero in parte ci riescono, non sono poi in condizione di esprimere il risultato del processo in parole.
Tuttavia, nel timore di perdere questa prima e unica opportunità di alleviare il mio dolore comunicandolo a qualcuno, dopo un attimo di silenzio turbato riuscii a imbastire una risposta, certo insufficiente ma, fin dove si spingeva, sincera.
Prima di tutto, non ho né un padre né una madre, né fratelli né sorelle.
Ma avete una zia premurosa, e dei cugini.
Rimasi ancora in silenzio per un po’, poi biascicai: Però John Reed mi ha buttata per terra, e mia zia mi ha rinchiusa nella camera rossa.
Per la seconda volta il signor Lloyd estrasse la tabacchiera.
Non pensate che Gateshead Hall sia una casa meravigliosa?
domandò.
Non siete grata di poter vivere in un posto così bello?
Non è casa mia, signore; e la signorina Abbot dice che ho meno diritto di abitare qui di una serva.
Bah!
Non sarete così sciocca da volervene andare da uno splendido posto come questo!
Se avessi qualunque altro posto dove andare, sarei felice di lasciarlo immediatamente; ma non potrò farlo finché non sarò cresciuta.
Forse sì... Chi lo sa?
Non avete altri parenti oltre alla signora Reed?
Credo di no, signore.
Nessuno da parte di vostro padre?
Non lo so; l’ho chiesto alla signora zia una volta, e lei ha detto che forse ho qualche parente povero e di bassa estrazione sociale che si chiama Eyre, ma lei non ne sapeva niente.
E se li aveste, vi piacerebbe andare ad abitare con loro?
Riflettei.
La povertà fa paura agli adulti, e ancor di più ai bambini: essi non riescono a figurarsi una povertà operosa, intraprendente, rispettabile; a loro la parola evoca solo vestiti stracciati, cibo scarso, focolari spenti, modi villani e vizi degradanti: la povertà per me era sinonimo di umiliazione.
No, non vorrei mai andare a vivere a casa di povera gente fu la mia risposta.
Nemmeno se vi trattassero bene?
Scrollai la testa; non vedevo come i poveri avessero i mezzi per trattare bene qualcuno, e poi imparare a parlare come loro, adottare i loro modi, essere ignorante, crescere come una di quelle povere donne che talvolta vedevo allattare i bambini o lavare i panni sulla porta delle casupole nel villaggio di Gateshead...
No, non ero abbastanza eroica per acquistare la libertà a prezzo della classe sociale. Ma sono davvero così poveri i vostri parenti?
Vivono del loro lavoro?
Non lo so; la signora zia dice che se ne ho, sono dei mendicanti.
A me non piacerebbe andare a mendicare. Vi piacerebbe andare a scuola?
Riflettei ancora: sapevo a malapena cosa fosse, una scuola; Bessie talvolta ne parlava come di un posto in cui le signorine venivano fatte sedere coi piedi nei ceppi, erano costrette a portare corsetti di legno per imparare a stare diritte, e ci si aspettava che mostrassero un contegno e una distinzione ineccepibili; John Reed detestava la sua scuola e insultava il maestro; ma i gusti di John Reed per me non facevano testo, e se i racconti di Bessie riguardo alla disciplina scolastica erano abbastanza spaventosi, i particolari su certi talenti sviluppati dalle stesse signorine mi sembravano decisamente attraenti.
Magnificava i bellissimi paesaggi e fiori che dipingevano, le canzoni che cantavano e i pezzi musicali che suonavano, le borsette che confezionavano, i libri francesi che traducevano, al punto che, ascoltandola, mi veniva voglia di imitarle.
E poi, la scuola avrebbe cambiato tutto; significava un lungo viaggio, un allontanamento definitivo da Gateshead, l’ingresso in una nuova vita.
Certo che mi piacerebbe andare a scuola fu il risultato sonoro delle mie riflessioni.
Bene, bene: chi lo sa come andranno le cose?
disse il signor Lloyd, alzandosi.
Questa bambina dovrebbe cambiare aria e ambiente aggiunse tra sé, ha i nervi piuttosto scossi.
A quel punto tornò Bessie; allo stesso tempo si sentì la carrozza che risaliva il vialetto di ghiaia.
È la signora?
chiese il signor Lloyd.
Vorrei dirle due parole prima di andarmene.
Bessie gli fece strada, invitandolo a entrare nella saletta della colazione.
Da quel che seguì al colloquio tra lui e la signora Reed, presumo che il farmacista si arrischiò a raccomandarle di mandarmi in collegio; e senza dubbio la raccomandazione fu prontamente accolta; perché, come disse la Abbot a Bessie una sera che cucivano insieme nella stanza dei bambini, mentre io ero a letto e mi credevano già addormentata: La signora sembrava piuttosto contenta di sbarazzarsi di una bambina così noiosa e malaticcia, che ha sempre l’aria di controllare tutti e tramare chissà che.
Sono convinta che la Abbot mi considerasse una specie di Guy Fawkes in erba.
Nella stessa occasione, ascoltando i racconti della Abbot a Bessie, appresi per la prima volta che mio padre era stato un povero ministro della chiesa; che mia madre l’aveva sposato contro il volere dei suoi cari, che consideravano l’unione al disotto della sua condizione sociale; che mio nonno Reed si era così infuriato per la disobbedienza della figlia da interrompere qualsiasi rapporto con lei e non lasciarle nemmeno un soldo; che dopo un anno di matrimonio mio padre s’era ammalato di tifo mentre assisteva i poveri della grande città industriale in cui si trovava la sua curazia e nella quale era scoppiata l’epidemia; che mia madre era stata contagiata da lui ed entrambi erano morti a distanza di un mese l’uno dall’altro.
Bessie, dopo aver ascoltato questo resoconto, sospirò e disse: Povera signorina Jane, è da compatire anche lei, Abbot.
Sì rispose la Abbot, se fosse una bambina buona e graziosa si potrebbe anche aver pietà per la sua sfortuna; ma che affetto si può mai provare per un rospetto come lei?
Non molto, hai ragione concordò Bessie. Certo nelle stesse condizioni una bellezza come la signorina Georgiana ispirerebbe più compassione. Sì, stravedo per la signorina Georgiana!
esclamò Abbot con fervore. Piccola cara!
Con quei lunghi boccoli e quegli occhi azzurri, e la carnagione delicata...
Sembra dipinta! Bessie, ho proprio voglia di una bella fonduta di formaggio per cena.
Anch’io... Con una cipolla arrosto. Su, andiamo di sotto.
E uscirono.
Capitolo 4 Dal mio colloquio col signor Lloyd, e dalla conversazione tra Bessie e la Abbot riportata sopra, ricavai sufficiente speranza da desiderare di ristabilirmi presto: un cambiamento sembrava vicino, lo sognavo e lo aspettavo in silenzio.
E tuttavia, tardava; passarono giorni, settimane; avevo riacquistato la salute, ma nessuno alluse più all’argomento su cui continuavo a rimuginare.
Ogni tanto la signora Reed mi scrutava con occhio severo, ma era raro che mi rivolgesse la parola; da quando mi ero ammalata aveva tracciato una linea di demarcazione ancora più netta tra me e i suoi figli, destinandomi uno stanzino minuscolo per farmi dormire separata dagli altri, condannandomi a mangiare da sola e a passare tutto il tempo nella stanza dei bambini, mentre i miei cugini erano sempre in salotto.
Sulla possibilità che andassi a scuola, comunque, non una parola; eppure istintivamente mi sentivo certa che non mi avrebbe sopportata a lungo sotto lo stesso tetto: perché, ora più che mai, il suo sguardo, quando si posava su di me, esprimeva un’avversione profonda e insuperabile.
Eliza e Georgiana, evidentemente obbedendo ai suoi ordini, mi rivolgevano la parola il meno possibile; John mi faceva le boccacce ogni volta che mi incontrava, e in un’occasione cercò di picchiarmi; ma quando gli resi prontamente pan per focaccia, scossa dallo stesso sentimento di collera selvaggia e disperata ribellione che già una volta mi aveva resa preda dei miei più bassi istinti, pensò bene di desistere e se la diede a gambe, imprecando e accusandomi di avergli rotto il naso.
In effetti, avevo assestato a quella protuberanza il colpo più forte di cui fossero capaci le mie nocche. E quando lo vidi scoraggiato dal pugno o forse dal mio sguardo, ebbi la tentazione di approfittare del vantaggio fino in fondo, ma lui era già corso dalla mamma. Lo sentii frignare riferendo che quella cattiva di Jane Eyre gli era saltata addosso come un gatto selvatico, ma la madre tagliò corto: Non me la nominare nemmeno, John: ti ho già detto di non avvicinarti a lei, non merita la nostra attenzione. Non voglio assolutamente che tu o le tue sorelle abbiate a che fare con lei. A quel punto, sporgendomi dalla balaustra, mi misi improvvisamente a urlare, senza pensare affatto a quello che stavo dicendo: Sono loro che non sono degni di avere a che fare con me!
La signora Reed era una donna piuttosto robusta, ma, sentendo questa insolita quanto audace dichiarazione, corse lesta su per le scale trascinandomi come un turbine nella stanza dei bambini, dove mi spinse a sedere sul bordo del mio lettino e mi diffidò in tono categorico dal muovermi di lì o pronunciare anche una sola sillaba per il resto della giornata.
Cosa direbbe lo zio Reed se fosse vivo?
fu la mia quasi involontaria domanda.
Dico quasi involontaria perché era come se la mia lingua pronunciasse parole al di là della mia volontà: mi uscivano senza che io potessi controllarle.
Come!
bisbigliò la signora Reed, quasi afona: gli occhi grigi, solitamente freddi e calmi, sembrarono per un attimo stravolti dal terrore; mi lasciò andare il braccio e mi fissò, quasi non sapesse decidere se ero una bambina o un demonio.
Ma ormai ero inarrestabile.
Mio zio Reed è in cielo, e vede tutto quello che fate e che pensate; e anche mamma e papà; lo sanno che mi tenete rinchiusa tutto il giorno, e che mi vorreste morta.
Presto la signora Reed si riprese, e dopo avermi scrollata vigorosamente mi schiaffeggiò su entrambe le guance e se ne andò senza una parola.
Bessie riempì il vuoto con una predica di un’ora buona, durante la quale mi dimostrò senza possibilità di dubbio che ero la bambina più malvagia e sfrontata che ci fosse al mondo.
Fui sul punto di crederle, perché in effetti in quel momento non avevo che cattivi sentimenti a colmarmi il petto.
E così passarono novembre, dicembre e metà gennaio.
Natale e Capodanno furono festeggiati a Gateshead con la stessa allegria di sempre; si scambiarono i regali, si organizzarono pranzi e ricevimenti serali.
Naturalmente io venni esclusa da ogni divertimento: la mia parte di gioia consisteva nell’assistere quotidianamente alla toilette di Eliza e Georgiana, e nel vederle scendere in salotto agghindate in vesti di mussola finissima e fusciacche scarlatte, e con elaborate pettinature arricciate; e, più tardi, nell’ascoltare la musica del pianoforte o dell’arpa che risuonava al piano di sotto, l’andirivieni del maggiordomo e del lacchè, il tintinnio dei bicchieri e delle porcellane mentre venivano serviti i rinfreschi, il brusio interrotto della conversazione ogni volta che si aprivano e richiudevano le porte del salotto.
Quando mi stancavo di quel passatempo, mi ritiravo dalla cima delle scale alla stanza dei bambini, deserta e silenziosa: lì, seppure un po’ triste, non ero del tutto infelice.
A dire il vero, non avevo alcun desiderio di unirmi agli altri, perché in società era molto raro che mi notassero: e se Bessie fosse stata gentile e di compagnia, sarei stata felicissima di trascorrere quelle serate tranquilla con lei, invece di passarle sotto lo sguardo temibile della signora Reed, in una stanza piena di ospiti.
Ma Bessie, una volta che aveva vestito le sue signorine, si trasferiva nelle zone più animate della cucina o nella stanza della governante, di solito portandosi via la candela.
Allora io mi sedevo con la mia bambola sulle ginocchia finché il fuoco non si affievoliva, guardandomi intorno di tanto in tanto per assicurarmi che la stanza in penombra non fosse infestata da qualcosa di peggio della mia presenza; e quando il rosso delle braci si faceva più scialbo, mi svestivo in fretta, sciogliendo come meglio potevo nodi e lacci, e cercavo riparo dal freddo e dal buio nel mio lettuccio.
Mi portavo sempre dietro la bambola; gli esseri umani devono pur amare qualcosa e, in mancanza di altri oggetti d’amore più degni, riuscivo a trovare piacere nell’amare e accarezzare un idolo sbiadito e malconcio come uno spaventapasseri in miniatura.
Adesso mi sconcerta ricordare con quale assurda sincerità stravedevo per quel giocattolo minuscolo, quasi immaginandolo vivo e dotato di sensi.
Non riuscivo ad addormentarmi se non la tenevo avvolta tra le pieghe della camicia da notte; e quando era lì, al caldo e al sicuro, ero relativamente felice, convinta che lo fosse anche lei. Come mi sembravano lunghe le ore, mentre aspettavo che gli ospiti se ne andassero e tendevo l’orecchio al rumore dei passi di Bessie per le scale.
Qualche volta saliva anche prima, a prendere il ditale o le forbici, o magari a portarmi qualcosa per cena una focaccetta o un dolce di formaggio fresco e si sedeva sul letto mentre mangiavo; poi, quando avevo finito, mi rimboccava le coperte, e un paio di volte mi baciò e disse: Buonanotte, signorina Jane.
Quando era così gentile, Bessie mi sembrava la creatura più dolce, più bella e più buona del mondo; e desideravo con tutto il cuore che fosse sempre così amabile e affettuosa, invece di comandarmi a bacchetta, o sgridarmi, o pretendere da me cose irragionevoli, come faceva troppo spesso.
Penso che Bessie Lee fosse una ragazza piena di buone qualità, perché era brava in tutto quello che faceva ed era una narratrice nata; o almeno così mi pareva, a giudicare dalle storie che raccontava a noi bambini. Era anche graziosa, se i ricordi che ho del suo viso e della sua persona non mi ingannano. Era una donna giovane e snella, con i capelli neri, gli occhi scuri, bei lineamenti e una carnagione splendida; ma era incostante e avventata, e indifferente a questioni di principio o di giustizia; e tuttavia, anche così, la preferivo a chiunque altro a Gateshead Hall.
Era il quindici di gennaio, ed erano circa le nove del mattino.
Bessie era scesa a fare colazione e i miei cugini non erano ancora stati chiamati dalla mamma; Eliza si stava mettendo la cuffia e il soprabito pesante per andare in giardino a dar da mangiare ai suoi polli, un’occupazione che adorava, come anche vendere le uova alla governante e metter da parte i soldi così guadagnati.
Aveva il bernoccolo degli affari e una spiccata tendenza al risparmio, che si manifestava non solo nella vendita delle uova e dei polli, ma anche nelle dure trattative col giardiniere per la vendita di radici, sementi e innesti: lui aveva ordine dalla signora Reed di acquistare dalla signorina tutti i prodotti da lei messi in vendita della piccola aiuola che le era affidata: ed Eliza si sarebbe venduta anche i capelli che aveva in testa pur di ricavarne un buon profitto.
Quanto al denaro, prima lo nascondeva in qualche angolo recondito, avvolto in uno strofinaccio o in un vecchio bigodino di carta; ma poiché alcuni di questi tesori erano stati scoperti dalla domestica, Eliza, temendo di perdere un giorno il prezioso bottino, acconsentì ad affidarlo alla madre, a un tasso d’interesse da strozzino, il cinquanta o sessanta per cento, che la bambina riscuoteva ogni trimestre, segnando tutto in un libriccino con precisione ossessiva.
Georgiana era seduta su un alto sgabello, intenta ad acconciarsi i capelli davanti allo specchio, intrecciando ai suoi ricci fiori artificiali e piume sbiadite di cui aveva trovato una riserva in un cassetto in soffitta.
Io mi stavo rifacendo il letto, obbedendo agli ordini precisi di Bessie, che mi aveva intimato di sistemarlo prima del suo ritorno .
Dopo aver steso per bene la trapunta e piegato la mia camicia da notte, mi avvicinai al sedile sotto la finestra per raccogliere alcuni libri illustrati e pezzi di mobilia appartenenti alla casa delle bambole sparsi qua e là; mi stavo appunto accingendo a farlo quando Georgiana mi ingiunse bruscamente di lasciar stare i suoi giocattoli, perché le seggioline e gli specchietti, le tazzine e i piattini fatati erano di sua proprietà; a quel punto, in mancanza d’altro da fare, mi misi a soffiare sulle incrostazioni ghiacciate che ornavano i vetri della finestra, liberando così uno spazio attraverso cui poter guardare fuori, dove tutto era immobile e pietrificato per effetto della forte gelata.
Da quella finestra si vedevano la casetta del custode e il viale d’accesso, e quando riuscii a sciogliere abbastanza di quelle frappe bianco-argentee che appannavano i vetri da aver spazio per guardar fuori, vidi i cancelli spalancati e una carrozza che si avvicinava.
La osservai risalire il viale con indifferenza: a Gateshead le carrozze arrivavano spesso, ma non accadeva mai che portassero qualcuno di interessante dal mio punto di vista; si fermò di fronte alla casa, si udì il trillo del campanello e il nuovo arrivato fu fatto entrare.
Dal momento che tutto ciò non significava nulla per me, la mia attenzione fluttuante fu presto attratta dallo spettacolo assai più vivido di un piccolo pettirosso affamato che si posò a cinguettare sui rami spogli del ciliegio inchiodato al muro vicino al telaio della finestra.
Sul tavolo c’erano i resti del pane e latte che avevo mangiato a colazione e, dopo aver sbriciolato un pezzetto di pane, stavo cercando di sollevare il vetro per mettere le briciole sul davanzale, quando Bessie salì di corsa nella stanza dei bambini.
Signorina Jane, levatevi il grembiule.
Cosa ci fate lì? Vi siete lavata faccia e mani stamattina?
Prima di rispondere diedi un altro strattone, perché volevo assicurare all’uccello il suo pane: il telaio cedette, sparsi le briciole, una parte sul davanzale, il resto sul ramo del ciliegio; poi, chiudendo la finestra, risposi: No, Bessie, ho appena finito di spolverare.
Ah, che bambina difficile e negligente! E adesso cosa fate?
Siete tutta rossa, stavate forse combinando una marachella?
Perché avete aperto la finestra?
Non dovetti neppure scomodarmi a rispondere, perché a quanto pare Bessie era troppo di fretta per ascoltare spiegazioni; mi trascinò verso il catino e lì, senza tante cerimonie, mi strigliò a dovere con acqua, sapone e uno strofinaccio ruvido, grazie al cielo per poco; mi domò la chioma con una spazzola dura, mi strappò di dosso il grembiule e infine, spingendomi verso le scale, mi disse di scendere subito perché ero attesa nella saletta della colazione.
Avrei voluto chiedere chi mi desiderava, e se c’era anche la signora Reed; ma Bessie era già sparita, dopo avermi chiuso in faccia la porta della stanza dei bambini.
Scesi lentamente le scale.
Da quasi tre mesi non ero ammessa alla presenza della signora Reed; confinata per tanto tempo nella stanza dei bambini, la sala da pranzo, quella della colazione e i salotti erano diventati ai miei occhi regioni spaventose, e l’idea di mettervi piede mi sgomentava.
Mi fermai nell’atrio deserto; davanti a me avevo la porta della saletta della colazione, e mi bloccai, tremante e impaurita. Che piccola, miserabile codarda mi aveva resa in quei giorni il terrore di essere ingiustamente punita! Non osavo tornare al piano di sopra, e nemmeno osavo entrare; rimasi lì per dieci minuti, esitante e in preda all’agitazione.
Fu lo squillo imperioso del campanello nella stanza a farmi decidere: dovevo entrare. Chi mi vorrà?
mi domandavo, mentre giravo con entrambe le mani la maniglia rigida che, per un paio di secondi, resistette ai miei sforzi.
Chi ci sarà qui dentro, a parte la signora zia? Un uomo o una donna?
La maniglia girò, la porta si schiuse e, dopo aver varcato la soglia con una profonda riverenza, alzai gli occhi e vidi... una colonna nera!, o almeno tale mi sembrò a prima vista la sagoma dritta, stretta, rivestita di nero che si ergeva sul tappeto; la faccia truce in cima pareva una maschera intagliata messa lì a mo’ di capitello.
La signora Reed era seduta al solito posto accanto al caminetto; mi fece cenno di entrare. Io obbedii, e lei mi presentò allo sconosciuto di pietra con queste parole: Questa è la bambina di cui vi ho parlato.
Costui poiché in effetti era un uomo volse lentamente la testa verso di me, e dopo avermi esaminata con due perforanti occhi grigi che scintillavano sotto un paio di folte sopracciglia, disse gravemente: È piccola, quanti anni ha?
Dieci.
Davvero?
rispose lui dubbioso, e continuò a esaminarmi attentamente per qualche minuto. Di lì a poco si rivolse a me: Il vostro nome, bambina?
Jane Eyre, signore.
Pronunciando quelle parole alzai gli occhi: mi sembrò un uomo alto, ma ero molto piccola allora; aveva i lineamenti marcati, arcigni e compassati come il resto della sua persona.
Bene, Jane Eyre, e siete una brava bambina?
Impossibile dare una risposta affermativa: il piccolo mondo intorno a me era di tutt’altro avviso. Rimasi in silenzio.
Rispose la signora Reed al mio posto con un’eloquente scrollata di capo, aggiungendo subito: Forse è meglio stendere un velo pietoso sull’argomento, signor Brocklehurst.
Sono davvero desolato di sentire una cosa del genere!
Bisogna proprio che le faccia un discorsetto e, rinunciando alla sua perpendicolarità, si installò nella poltrona di fronte alla signora Reed.
Avvicinatevi disse.
Feci qualche passo sul tappeto: lui mi mise dritta davanti a sé.
Che faccia aveva, adesso che era quasi al livello della mia!
che naso enorme!
e che bocca!
e che denti grossi e sporgenti!
Non c’è spettacolo più triste di un bambino cattivo cominciò, e ancor peggio di una bambina cattiva.
Lo sapete dove vanno a finire i cattivi quando muoiono?
All’inferno fu la mia risposta, pronta e ortodossa.
E cos’è l’inferno?
Lo sapete?
Un abisso di fuoco.
E a voi piacerebbe cadere in quell’abisso, e rimanervi a bruciare per sempre?
Nossignore.
E cosa dovete fare per evitarlo?
Riflettei un attimo: la mia risposta, quando venne, era opinabile: Devo rimanere sana, così non muoio.
E come fate a rimanere sana?
Ci sono bambini più piccoli di voi che muoiono tutti i giorni.
Solo un paio di giorni fa ho seppellito un bambino di cinque anni, e adesso la sua anima è in cielo.
C’è da temere che non si potrebbe dire lo stesso di voi, se foste chiamata all’altro mondo.
Non essendo in condizioni di fugare i suoi dubbi, mi limitai a chinare gli occhi sui due piedoni piantati sul tappeto, e sospirai, desiderando di trovarmi da tutt’altra parte.
Spero che quel sospiro vi venga dal cuore, e che vi pentiate di aver creato tanto disagio alla vostra eccellente benefattrice.
Benefattrice! benefattrice!
ripetei dentro di me.
Tutti dicono che la signora Reed è la mia benefattrice, ma se è così, una benefattrice è una cosa ben brutta.
Dite le preghiere mattina e sera?
continuò il mio inquisitore.
Sissignore.
E la Bibbia la leggete?
Ogni tanto.
Con piacere?
Vi appassiona?
Mi piacciono l’Apocalisse, e il libro di Daniele, e la Genesi, e Samuele, e un pezzo dell’Esodo, e anche qualche parte dei Re e delle Cronache, e poi Giobbe e Giona.
E i Salmi?
Spero che vi piacciano anche quelli.
Nossignore.
No?
Oh, ma è inaudito!
Io ho un bambino, più piccolo di voi, che conosce sei Salmi a memoria: e quando gli chiedono se preferisce mangiare un pezzetto di panpepato o imparare il versetto di un Salmo dice: Oh, il versetto di un Salmo!
Gli angeli cantano i Salmi e poi aggiunge: Io voglio essere un angioletto quaggiù.
E così per ricompensa riceve due pezzi di panpepato, questo bambino così devoto.
I Salmi non sono molto interessanti osservai.
Questa è la dimostrazione che avete un cuore malvagio; e dovete pregare Dio di cambiarvelo, e di concedervene un altro più puro, di strapparvi il vostro cuore di pietra e darvene uno di carne.
Stavo per porre una domanda riguardo al modo in cui si sarebbe svolta l’operazione per cambiarmi il cuore, quando si intromise la signora Reed, ordinandomi di sedermi; dopo di che fu lei a continuare la conversazione.
Signor Brocklehurst, credo di avervi lasciato intendere, nella lettera che vi scrissi tre settimane fa, che questa bambina non ha certo l’indole e il temperamento che potrei desiderare: se decideste di ammetterla al collegio di Lowood, sarei felice se si chiedesse alla direttrice e alle insegnanti di tenerla d’occhio e, soprattutto, di tenere a freno il suo peggior difetto, la falsità di fondo.
Lo dico davanti a voi, Jane, perché non proviate a ingannare anche il signor Brocklehurst. Avevo tutti i miei motivi per temere e detestare la signora Reed: ferirmi crudelmente le veniva naturale, e in sua presenza ero sempre infelice. Per quanto stessi attenta a obbedirle, per quanto tentassi in ogni modo di compiacerla, i miei sforzi erano sempre vani e venivano ripagati con frasi del genere. Ora, pronunciata davanti a un estraneo, l’accusa fu una stilettata al cuore: ebbi l’oscura sensazione che stesse già cancellando ogni speranza dalla nuova fase dell’esistenza che mi aveva destinato.
Sentivo, anche se non sarei stata in grado di esprimerlo, che stava spargendo sul mio futuro cammino i semi dell’ostilità e dell’avversione: mi vidi trasformata, sotto gli occhi del signor Brocklehurst, in una piccola intrigante perniciosa, ma cosa potevo fare per rimediare al torto?
Proprio nulla pensai cercando di soffocare un singhiozzo, e mi asciugai in fretta le lacrime che erano la prova evidente della mia angoscia.
La falsità è davvero un difetto terribile in un bambino disse il signor Brocklehurst, è parente della menzogna, e i bugiardi avranno tutti la loro parte nel lago dove brucia il fuoco eterno; tuttavia la terremo d’occhio, signora Reed.
Parlerò io con la signorina Temple e le insegnanti.
Desidero che venga educata in conformità con le aspettative che potrà avere in futuro continuò la mia benefattrice, che impari a rendersi utile e a essere umile.
Quanto alle vacanze, col vostro permesso le passerà sempre a Lowood. Le vostre decisioni sono molto assennate, signora replicò il signor Brocklehurst.
L’umiltà è una virtù cristiana, e si addice particolarmente alle allieve di Lowood; proprio per questo, dunque, ho dato disposizioni affinché venga coltivata in modo particolare tra le ragazze.
Ho studiato come mortificare il più possibile il sentimento mondano dell’orgoglio e, non più tardi dell’altro giorno, ho avuto una prova soddisfacente del mio successo.
La mia secondogenita, Augusta, è venuta a visitare la scuola con sua madre, e al suo ritorno ha esclamato: Oh, mio caro padre, che aria dimessa e comune hanno le ragazze a Lowood, tutte quante!
Coi capelli ravviati dietro le orecchie, e i grembiuli lunghi, e quelle taschine di tela d’Olanda sopra il vestito, sembrano quasi figlie di povera gente!
E poi ha aggiunto guardavano il mio vestito e quello di mamma come se non avessero mai visto un abito di seta in vita loro. Approvo in pieno tutto ciò rispose la signora Reed. Se avessi cercato in tutta l’Inghilterra, non avrei potuto trovare un sistema scolastico più adatto a una bambina come Jane Eyre. Fermezza, mio caro signor Brocklehurst, io sostengo la fermezza in tutto e per tutto.
La fermezza, signora, è il primo dovere di un cristiano, e viene osservata in ogni provvedimento che riguarda il nostro istituto: pasti frugali, abiti modesti, alloggi semplici, abitudini austere e operose: è questo l’ordine del giorno per il nostro convitto e le sue ospiti.
Molto bene, signore.
Posso dunque confidare che questa bambina sarà accolta come allieva a Lowood, e lì educata in conformità con la sua condizione e le sue prospettive future?
Certamente, signora: troverà posto in quel vivaio di piante scelte, e sono certo che si mostrerà grata per l’inestimabile privilegio.
Allora ve la manderò quanto prima, signor Brocklehurst: perché, vi assicuro, non vedo l’ora di liberarmi di una responsabilità che stava diventando troppo intollerabile.
Senza dubbio, senza dubbio, signora. E ora vi auguro una buona giornata.
Tornerò a Brocklehurst Hall tra una settimana o due; il mio buon amico, l’Arcidiacono, non mi permetterà di lasciarlo prima di allora.
Informerò la signorina Temple che sta per arrivare una nuova ragazza, così non ci saranno difficoltà a riceverla.
Arrivederci.
Arrivederci, signor Brocklehurst, dite alla signora e alla signorina Brocklehurst, ad Augusta e Theodore, e al signorino Broughton Brocklehurst che li ricordo sempre.
Senz’altro, signora...
Bambina, ecco qui un libro intitolato La guida del fanciullo; leggetelo con diligenza, soprattutto la parte contenente un resoconto dell’improvvisa e orribile morte di Martha G., una bambina cattiva, falsa e bugiarda.
Così dicendo il signor Brocklehurst mi mise tra le mani un sottile opuscolo con la copertina rilegata e, dopo aver suonato la campanella perché gli preparassero la carrozza, se ne andò. Io e la signora Reed rimanemmo sole. Qualche minuto trascorse in silenzio; lei cuciva, io la guardavo.
A quel tempo la signora Reed avrà avuto trentasei o trentasette anni; era una donna di corporatura robusta, con le spalle larghe e gambe e braccia tozze, non molto alta e, anche se massiccia, certo non grassa; la faccia era piuttosto larga, con la mascella inferiore pronunciata e forte, la fronte bassa, il mento grosso e sporgente, il naso e la bocca abbastanza regolari.
Sotto le sopracciglia chiare brillava uno sguardo impietoso, la pelle era scura e opaca, i capelli di un biondo molto chiaro; oltretutto aveva una salute di ferro, mai una volta che si ammalasse. Era una padrona di casa abile e accorta, e aveva l’assoluto controllo della servitù e dei fittavoli; solo i suoi figli, ogni tanto, ne sfidavano l’autorità, sbeffeggiandola. Indossava abiti eleganti, e il suo portamento era studiato per metterli in evidenza. Seduta su un basso sgabello, a pochi metri dalla sua poltrona, osservavo la sua figura, scrutavo i suoi lineamenti.
Avevo in mano il trattatello che descriveva la morte improvvisa della Bugiarda, la storia su cui era stata richiamata la mia attenzione e che avrebbe dovuto servirmi da ammonimento.
Quello che era appena accaduto, quello che la signora Reed aveva detto di me al signor Brocklehurst, il tenore della conversazione, tutto ciò era recente e vivo e mi trafiggeva l’anima; avevo sentito ogni singola parola, e l’ira e il risentimento montavano ora dentro di me.
La signora Reed alzò gli occhi dal lavoro: il suo sguardo si fissò nel mio e allo stesso tempo il movimento lesto delle dita si interruppe.
Esci di qui, torna nella stanza dei bambini fu il suo ordine.
La mia espressione o qualcos’altro in me doveva esserle parso offensivo, perché il tono era di estrema, ancorché repressa, irritazione.
Mi alzai e andai alla porta, poi tornai indietro, attraversai la stanza per raggiungere la finestra e infine mi accostai a lei.
Dovevo parlare: mi avevano calpestata senza pietà, e dovevo a tutti i costi ribellarmi: ma come?
Avevo davvero la forza di scagliare il dardo della vendetta alla mia avversaria?
Raccolsi tutte le mie energie e mi lanciai, dicendole fuori dai denti: Io non sono falsa: se lo fossi, direi che vi voglio bene, e invece vi assicuro che non ve ne voglio affatto.
Siete la persona che più detesto al mondo, a parte John Reed; e quel libro che parla di una bugiarda, datelo a vostra figlia Georgiana, perché è lei che dice bugie, non io. La signora Reed teneva le mani immobili sul lavoro, senza far nulla, mentre i suoi occhi di ghiaccio rimanevano inchiodati ai miei.
Hai altro da dire? chiese, col tono con cui ci si rivolge a un antagonista adulto, non certo a un bambino. Quegli occhi, quella voce, suscitarono tutta la mia avversione.
Tremando da capo a piedi, elettrizzata e ormai incapace di tenere a freno la mia esaltazione, continuai: Sono felice che non siamo parenti.
Non vi chiamerò mai più zia finché vivrò.
Quando sarò grande non verrò mai a trovarvi; e se qualcuno mi chiederà se vi volevo bene e come mi trattavate, risponderò che solo pensare a voi mi fa venire la nausea, e che mi trattavate con una crudeltà inaudita.
Come osi dire una cosa del genere, Jane Eyre?
Come oso, signora Reed?
Come oso?
Lo dico perché è la verità.
Voi credete che io non abbia sentimenti, e che possa vivere senza un briciolo d’amore o di bontà; e invece non posso, e voi non avete compassione.
Mi ricorderò sempre di come mi avete ricacciata, e con quanta violenza e durezza, nella camera rossa, e mi avete rinchiusa lì, me lo ricorderò fino al giorno della mia morte, anche se ero in preda al tormento, anche se gridavo senza fiato per l’angoscia: Abbiate pietà!
Abbiate pietà, signora zia! E mi avete punita così perché quel mostro di vostro figlio mi ha picchiata, mi ha buttata a terra senza motivo.
Questo è esattamente quello che racconterò a chiunque me lo chieda.
Gli altri vi credono buona, e invece siete una donna cattiva e senza cuore.
Siete voi a essere falsa!
Prima ancora di aver finito di replicare, la mia anima cominciò a espandersi, a esultare, e provai una strana sensazione di libertà, di trionfo che mi era del tutto sconosciuta.
Era come se una catena invisibile si fosse spezzata, e io fossi riuscita a divincolarmi e a guadagnare una libertà insperata.
Questa sensazione non era immotivata: la signora Reed sembrava terrorizzata, il lavoro le era scivolato dalle ginocchia, aveva sollevato le mani e si dondolava avanti e indietro, e faceva addirittura delle smorfie come se fosse sul punto di mettersi a piangere.
Jane, tu sei in errore: che cosa ti succede?
Perché tremi così? Vuoi bere un po’ d’acqua? No, signora Reed. C’è qualcos’altro che desideri, Jane?
Te lo assicuro, io voglio essere un’amica per te.
Non è vero.
Avete detto al signor Brocklehurst che ho un carattere malvagio, una tendenza a essere falsa.
E io a Lowood racconterò a tutti chi siete voi invece, e cosa avete fatto. Jane, sono cose che non puoi capire: bisogna correggere i difetti dei bambini. La falsità non è un mio difetto!
strillai furibonda.
Ma tu sei troppo impulsiva, Jane, devi ammetterlo; e adesso torna nella stanza dei bambini, da brava, tesoro, e sdraiati un po’.
Io non sono il vostro tesoro, e non posso sdraiarmi.
Mandatemi presto in collegio, signora Reed, perché detesto vivere qui.
Certo che la manderò presto in collegio mormorò la signora Reed sottovoce, e dopo aver raccolto il lavoro lasciò bruscamente la stanza.
Restai sola in campo, e vincitrice. Era la battaglia più dura che avessi mai combattuto, ed era anche la mia prima vittoria.
Per un po’ rimasi ferma sul tappeto, nel punto in cui prima si era fermato il signor Brocklehurst, a godermi la solitudine del conquistatore.
Dapprima sorrisi tra me e mi sentii euforica; ma questa gioia feroce si placò in fretta come il battito accelerato del mio cuore.
Un bambino non può litigare con gli adulti, come avevo fatto io, non può dar sfogo incontrollato alla furia dei sentimenti, come l’avevo dato io ai miei, senza provare in seguito la fitta del rimorso e il brivido della reazione.
Una brughiera in fiamme, vive, splendenti, divoranti, sarebbe stata un’immagine perfetta per descrivere la mia mente mentre accusavo e minacciavo la signora Reed; la stessa brughiera, nera e arida una volta che fosse stato domato l’incendio, avrebbe rappresentato in modo altrettanto adeguato il mio successivo stato d’animo, quando mezz’ora di silenzio e riflessioni mi ebbero mostrato la follia di quel comportamento, e quanto fosse desolante la mia condizione di creatura odiata e che odiava a sua volta.
Per la prima volta avevo gustato il sapore della vendetta. Era simile a un vino aromatico, caldo e robusto appena trangugiato, ma con un retrogusto metallico e corrosivo, che mi dava ora l’impressione di esser stata avvelenata.
Adesso sarei andata volentieri a implorare il perdono della signora Reed, ma sapevo, in parte per esperienza e in parte d’istinto, che era proprio il modo per farmi respingere con ancora più disprezzo, rinfocolando così l’impulsività della mia natura tumultuosa.
Avrei preferito esercitare qualche talento migliore della mia furibonda eloquenza, trovar nutrimento per qualche sentimento meno diabolico della mia cupa indignazione.
Presi un libro il titolo era Novelle arabe –, mi sedetti e provai a leggere.
Non riuscii a capire di cosa parlasse, perché quei pensieri fluttuanti continuavano a frapporsi tra me e la pagina che in altre occasioni mi aveva sempre catturato.
Aprii la porta a vetri che dava sull’esterno: i cespugli erano immobili e tutta la proprietà era fissata in un gelo senza brina, non un raggio di sole né un alito di vento.
Mi coprii la testa e le braccia con la gonna e mi diressi verso l’albereto, nella parte più remota del parco; ma non trovai alcun piacere tra gli alberi silenziosi, le pigne che cadevano, le reliquie congelate dell’autunno, le foglie rossastre ammassate dai venti passati e ora raccolte in tumuli solidi.
Mi appoggiai a un cancello e volsi lo sguardo verso un campo deserto dove non pascolava nessun gregge, dove l’erba rasa era pallida e smangiata.
Era una giornata molto grigia, coperta dalla volta opaca del cielo, un cielo da neve; a tratti cadeva qualche fiocco, che si posava sul sentiero duro e sul prato sbiadito senza sciogliersi.
Mi fermai, una povera bambina infelice, mormorando più volte tra me e me: E adesso cosa faccio?
Cosa faccio? All’improvviso sentii chiaramente una voce che chiamava: Signorina Jane, dove siete?
Il pranzo è pronto!
Era Bessie, mi resi subito conto, ma non mi mossi.
Sentii il suo passo saltellante sul sentiero. Mascalzoncella che siete!
disse.
Perché non venite quando vi chiamo?
La presenza di Bessie, a confronto dei pensieri che rimuginavo da un po’, mi sembrò addirittura un conforto, sebbene lei fosse, come al solito, piuttosto arrabbiata.
Il fatto è che, dopo lo scontro e la vittoria riportata sulla signora Reed, ero più che disposta a passar sopra alla rabbia transitoria della bambinaia; quel che desideravo, in realtà, era godermi la sua spensieratezza giovanile.
Perciò la abbracciai e dissi: Su, Bessie, non sgridatemi!
Era un gesto più schietto e ardito di quelli che mi concedevo di solito, e in qualche modo le piacque.
Siete una strana bambina, signorina Jane disse, chinando gli occhi a guardarmi, un esserino inquieto e solitario.
Allora, andrete in collegio, immagino. Feci cenno di sì.
E non vi dispiacerà lasciare la povera Bessie?
E cosa importa a Bessie di me?
Non fa altro che sgridarmi.
Perché siete una piccolina così strana, diffidente, impaurita.
Dovreste essere più sicura.
Ah, per prendere ancora più botte!
Ma che sciocchezza!
Certo che vi tartassano parecchio.
Anche mia madre, quando è venuta a trovarmi la settimana passata, ha detto che non sarebbe certo contenta se sua figlia fosse al vostro posto.
Adesso però venite con me, ho delle buone notizie per voi. Non credo proprio, Bessie.
Piccola!
Che cosa volete dire?
E non guardatemi con quegli occhi tristi!
Bene, la signora, le signorine e il signorino John escono a prendere il tè nel pomeriggio, e voi lo prenderete con me.
Chiederò alla cuoca di farvi una tortina, e poi mi aiuterete a passare in rassegna i vostri cassetti, perché presto dovrò prepararvi i bauli.
La signora ha deciso che partirete da Gateshead tra un paio di giorni, e sceglierete quali giocattoli portare con voi.
Bessie, dovete promettermi di non sgridarmi più fino alla mia partenza.
Va bene, ma voi cercate di fare la brava, e non abbiate paura di me.
E non trasalite se per caso parlo in tono brusco: è una cosa che mi irrita.
Non credo che avrò mai più paura di voi, Bessie, perché ormai mi sono abituata a voi; e poi avrò presto gente di tutt’altro tipo da temere.
Se avrete paura di loro, vi troveranno antipatica.
Come lo sono a voi, Bessie?
A me non siete antipatica, signorina; credo di essere più affezionata a voi che a tutti gli altri.
Non si vede.
Che sfacciatella!
Certo che avete cambiato tono, eh.
Come mai siete diventata così spavalda? Be’, tra poco sarò lontana, e poi...
Stavo per accennare a quello che era successo tra me e la signora Reed, ma poi riflettei che era meglio tacere al riguardo.
E così sei contenta di lasciarmi? Per niente, Bessie...
Sul serio, in questo momento sono abbastanza triste.
In questo momento!
Abbastanza!
E con quanta indifferenza lo dice, la signorina!
Scommetto che se adesso vi chiedessi un bacio non me lo dareste: in questo momento no, direste.
Invece vi bacerò volentieri: abbassate la testa.
Bessie si chinò, ci abbracciammo a vicenda e io la seguii in casa, molto confortata.
Quel pomeriggio trascorse in pace e in armonia, e la sera Bessie mi raccontò una delle sue storie più belle, e mi cantò alcune delle sue canzoni più dolci.
Anche per me la vita aveva in serbo i suoi sprazzi di sole.
Capitolo 5 Erano da poco suonate le cinque, la mattina del 19 gennaio, quando Bessie entrò nel mio bugigattolo con una candela e mi trovò già alzata e quasi vestita.
Ero in piedi da mezz’ora, e mi ero lavata la faccia e preparata alla luce di una falce di luna al tramonto, mentre i raggi che si riversavano dalla stretta finestra lambivano il mio lettuccio.
Era stabilito che partissi da Gateshead quel giorno, con la diligenza che passava davanti alla casetta del custode alle sei in punto.
In casa solo Bessie era in piedi; aveva acceso il fuoco nella stanza dei bambini, e adesso era lì a prepararmi la colazione.
Pochi bambini riescono a mangiare quando sono agitati dalla prospettiva di un viaggio, e nemmeno io ci riuscii.
Bessie, dopo avermi esortata invano a prendere due o tre cucchiaiate del pane e latte che mi aveva riscaldato, avvolse qualche biscotto in un pezzo di carta e me lo mise nella borsa; poi mi aiutò a infilare soprabito e cuffietta, si infagottò in uno scialle e uscimmo dalla stanza dei bambini.
Mentre passavamo davanti alla camera della signora Reed mi disse: Volete entrare a salutare la signora?
No, Bessie, è venuta lei ieri sera quando ero già a letto e voi eravate scesa a cena, e mi ha detto di non disturbarla la mattina, né lei né i miei cugini; e mi ha anche detto di tenere a mente che mi aveva sempre trattata con bontà, e perciò dovevo esserle grata e parlare di lei come si conveniva.
E voi cosa avete detto, signorina?
Niente: ho nascosto la faccia sotto le coperte e mi sono girata verso il muro.
Avete fatto male, signorina Jane.
Invece ho fatto benissimo, Bessie.
La vostra padrona non mi ha trattata affatto con bontà, mi è sempre stata contro.
Oh, signorina Jane, non dite così.
Addio, Gateshead!
esclamai mentre attraversavamo l’atrio e uscivamo dalla porta principale.
La luna era calata, ed era buio pesto; Bessie aveva una lanterna, e la luce brillava sui gradini bagnati e sulla ghiaia fradicia, poiché la neve si era sciolta di recente.
Era una mattina invernale inclemente e gelida: mentre mi affrettavo lungo il viale mi battevano i denti. Nella casetta del custode brillava una luce: la moglie stava accendendo il fuoco. Il mio baule, legato con cura e già lì dalla sera prima, era sulla porta.
Mancavano solo pochi minuti alle sei e, subito dopo i rintocchi dell’orologio, il rumore delle ruote in lontananza annunciò l’arrivo della diligenza.
Andai alla porta e guardai il rapido approssimarsi dei fanali nell’oscurità.
Ma parte da sola? chiese la moglie del custode.
Sì.
E quanto è distante il posto?
Cinquanta miglia.
Ma è tantissimo!
E la signora Reed si fida a mandarla così lontano da sola? La diligenza si fermò: eccola lì al cancello coi suoi quattro cavalli e il piano superiore carico di passeggeri.
Il conducente e il postiglione ci urlarono di fare in fretta; il baule fu caricato, io strappata dal collo di Bessie a cui mi ero aggrappata riempiendola di baci.
Mi raccomando, state attenti alla bambina! gridò lei al conducente, mentre lui mi sollevava di peso per farmi entrare.
Sì, sì!
rispose quello; poi il portello sbatté, una voce esclamò: Via e partimmo.
Fu così che fui separata da Bessie e da Gateshead, fu così che fui trascinata verso lande sconosciute e, mi parve allora, remote e misteriose.
Ricordo ben poco del viaggio; so solo che la giornata mi sembrò di una lunghezza innaturale, e che ebbi l’impressione di percorrere centinaia e centinaia di miglia.
Attraversammo diverse città, e in una di queste, particolarmente grande, la diligenza si fermò; furono staccati i cavalli, e i passeggeri scesero per pranzare.
Mi portarono in una locanda, e il conducente insistette perché mangiassi qualcosa; ma visto che non avevo appetito mi lasciò in una stanza enorme con un camino da una parte e uno dall’altra, un lampadario che pendeva dal soffitto e un piccolo soppalco rosso in alto, pieno di strumenti musicali. Lì rimasi ad aggirarmi per un pezzo, sentendomi un pesce fuor d’acqua e col terrore mortale che da un momento all’altro entrasse qualcuno e mi portasse via: perché credevo nei ladri di bambini, Bessie ci raccontava sempre le loro imprese quando la ascoltavamo accanto al fuoco.
Finalmente il conducente tornò: ancora una volta fui stipata con gli altri nella diligenza, il mio custode montò a cassetta, fece risuonare cupamente il corno e ripartimmo sferragliando sulla pietrosa strada per L.
Il pomeriggio si annunciò umido e piuttosto nebbioso: quando sfumò nel crepuscolo, cominciai a rendermi conto che ci stavamo allontanando davvero parecchio da Gateshead.
Non incontrammo più città sul camino, la campagna cambiò, ovunque guardassimo alte colline grigie si levavano all’orizzonte; mentre la penombra si infittiva scendemmo in una valle buia e boscosa, e quando già tutto era immerso nell’oscurità, udii un vento fortissimo infuriare tra gli alberi.
Cullata da quel suono, alla fine mi addormentai: non mi ero assopita da molto quando l’improvvisa mancanza di movimento mi svegliò. Il portello della diligenza era aperto, con accanto una persona che aveva tutta l’aria di una domestica; vidi il viso e il vestito alla luce dei fanali. C’è una bambina che si chiama Jane Eyre qui?
chiese.
Sì risposi io, e fui tirata giù di peso; il baule mi seguì e la diligenza ripartì all’istante.
Ero irrigidita per via di tutto il tempo che avevo passato seduta, e stordita dal rumore e dal movimento: mi guardai intorno, cercando di raccapezzarmi.
L’aria era piena di pioggia, di vento e d’oscurità, tuttavia di fronte a me riuscii vagamente a distinguere un muro, in cui si apriva una porta; la varcai con la mia nuova guida, dopo di che lei se la richiuse alle spalle e girò la chiave.
Adesso si vedeva una casa, o un insieme di case poiché l’edificio si estendeva parecchio con molte finestre, alcune delle quali illuminate; imboccammo un ampio sentiero di ghiaia, bagnandoci tutte, e qualcuno ci fece entrare da una porta; poi la domestica mi condusse attraverso un corridoio fino a una stanza col fuoco acceso, e mi lasciò sola.
Mi scaldai le dita intirizzite alla fiamma viva, poi mi guardai intorno; non c’era nemmeno una candela, ma la luce incerta del focolare rivelò, a intermittenza, le pareti tappezzate, i tappeti, le tende, la mobilia di mogano lucido: era un salottino, non certo elegante e spazioso come il salotto di Gateshead, ma piuttosto accogliente.
Mi stavo scervellando per decidere quale fosse il soggetto di un quadro appeso al muro, quando la porta si aprì ed entrò una persona che reggeva un lume; un’altra la seguiva dappresso.
La prima era una donna alta con gli occhi e i capelli scuri, e la fronte alta e pallida; era in parte avvolta da uno scialle e l’espressione era grave, il portamento eretto.
La bambina è molto piccola per viaggiare sola disse appoggiando la candela sul tavolo.
Mi scrutò attentamente per un minuto o due, poi aggiunse: Meglio metterla subito a letto, ha l’aria stanca.
Sei stanca?
Un po’, signora.
E avrai anche fame, naturalmente: fatela cenare prima di mandarla a letto, signorina Miller.
È la prima volta che lasci i tuoi genitori per venire in collegio, piccola?
Le spiegai che non avevo i genitori.
Mi chiese da quanto tempo erano morti, e poi quanti anni avevo, come mi chiamavo, se sapevo leggere, scrivere e cucire un poco; infine mi sfiorò delicatamente la guancia con l’indice, mi disse che sperava proprio che sarei stata una brava bambina e mi congedò assieme alla signorina Miller.
La signora che avevo appena lasciato avrà avuto più o meno ventinove anni, quella che mi accompagnava forse qualcuno in meno; la prima mi colpì per la sua voce, lo sguardo e l’aspetto. La signorina Miller era un tipo più ordinario, con un colorito acceso nonostante l’aria preoccupata, e il passo e i modi frettolosi di chi ha sempre una quantità di faccende da sbrigare.
Aveva tutta l’aria di un’istitutrice, e in seguito scoprii che lo era davvero.
Seguendola, passai da una stanza all’altra e da un corridoio all’altro di un ampio edificio irregolare; finché, emergendo dal silenzio assoluto e alquanto tetro che regnava nella parte della casa che avevamo attraversato, ci investì il brusio di diverse voci e di lì a poco entrammo in una stanza lunga e spaziosa, con grandi tavole d’abete, due a un capo e due all’altro.
Su ciascuna ardeva un paio di candele, e seduta sulle panche tutt’intorno c’era una schiera di ragazze di tutte le età, dai nove o dieci anni fino ai venti.
Viste a quella luce fioca mi sembrarono una moltitudine, sebbene in realtà fossero non più di ottanta. Erano tutte vestite allo stesso modo, con abiti marroni di foggia antiquata e lunghi grembiali di tela d’Olanda. Era l’ora dello studio; erano chine sulle lezioni per il giorno dopo, e il brusio che avevo sentito derivava dall’insieme di quelle ripetizioni bisbigliate.
La signorina Miller mi fece cenno di sedermi su una panca vicino alla porta, poi, raggiungendo il capo opposto della lunga stanza, gridò: I prefetti raccolgano i libri e li ripongano!
Quattro ragazze tra le più alte si alzarono da tavoli diversi e fecero il giro per raccogliere i libri e metterli via.
La signorina Miller ordinò ancora: I prefetti portino i vassoi con la cena!
Le stesse ragazze uscirono e di lì a poco rientrarono, ciascuna con in mano un vassoio e sopra diverse porzioni di non so che cosa, e una brocca d’acqua e un boccale al centro.
Le porzioni vennero distribuite; chi lo desiderava bevve un sorso d’acqua, perché il boccale era in comune.
Avevo sete, e quando arrivò il mio turno bevvi anch’io, ma non toccai cibo, perché l’agitazione e la fatica mi impedivano di mangiare: a quel punto mi resi conto, però, che la cena consisteva in una sottile frittella d’avena, divisa in pezzetti piccolissimi.
Finito il pasto, la signorina Miller lesse le preghiere, le classi si misero in fila per due e salirono al piano di sopra.
Ormai sopraffatta dalla stanchezza, quasi non feci caso all’aspetto del dormitorio, a parte il fatto che, come l’aula che avevamo appena lasciato, era una stanza molto lunga.
Quella notte avrei condiviso il letto con la signorina Miller, che mi aiutò a svestirmi.
Quando fui distesa lanciai un’occhiata all’interminabile fila di letti, ciascuno dei quali fu presto occupato da due persone; dieci minuti dopo l’unica luce fu spenta, e nel silenzio e nel buio totale mi addormentai. La notte trascorse in fretta; troppo stanca perfino per sognare, mi svegliai solo una volta per le raffiche furiose del vento e la pioggia torrenziale, e mi accorsi che la signorina Miller si era sdraiata accanto a me.
Quando riaprii gli occhi, riecheggiava il suono altissimo di una campanella; le ragazze erano in piedi e si vestivano; il giorno non era ancora spuntato, e nella stanza ardeva solo un lumicino o due.
Mi alzai anch’io, seppure con riluttanza; faceva un freddo terribile, e mi vestii come meglio potei, perché tremavo tutta; infine attesi che si liberasse uno dei catini in mezzo alla stanza per potermi lavare, ma trascorse un bel po’ di tempo perché ce n’era solo uno ogni sei ragazze.
La campanella suonò di nuovo: ci disponemmo tutte in fila per due, e in quell’ordine scendemmo le scale ed entrammo nell’aula fredda e fiocamente illuminata, dove la signorina Miller lesse le preghiere, dopo di che ordinò a gran voce: Formate le classi!
Seguì un gran trambusto per qualche minuto, mentre la signorina Miller continuava a gridare: Silenzio!
e Ordine!
Quando il rumore cessò, vidi che tutte, a gruppi di quattro, si disponevano a semicerchio davanti a quattro sedie poste di fronte ai quattro tavoli: tutte tenevano in mano i libri, e un altro, più grosso, forse una Bibbia, era posato su ciascun tavolo, davanti alla sedia vuota.
Per qualche secondo il trambusto cessò, e il silenzio fu riempito da un vago, sommesso brusio di numeri; poi la signorina Miller, passando da una classe all’altra, zittì anche quel mormorio confuso.
Squillò una campanella in lontananza: subito entrarono tre signore, ciascuna si diresse verso un tavolo e prese posto; la signorina Miller si accomodò sulla quarta sedia libera, che era la più vicina alla porta e intorno alla quale erano raccolte le bambine più piccole: fui dunque assegnata a questa classe inferiore, all’ultimo posto.
Le lezioni ebbero inizio: ripetemmo la colletta, poi recitammo diversi brani delle Scritture, cui seguì la lettura di alcuni capitoli della Bibbia, che si protrasse per un’ora.
Quando quell’esercizio finì, era giorno fatto.
Indefessa, la campanella suonò per la quarta volta: le classi furono nuovamente messe in fila e condotte in un’altra stanza per la colazione.
Com’ero felice all’idea di poter mangiare qualcosa! A quel punto mi sentivo quasi male per la fame, avendo mangiato così poco il giorno prima.
Il refettorio era una stanza col soffitto basso, enorme e tetra; su due lunghi tavoli erano poste due pignatte fumanti con dentro qualcosa di caldo, che però, con mio grande sgomento, emanavano un odore tutt’altro che invitante.
Quando i vapori del pasto raggiunsero le narici di chi era destinato a consumarlo, assistetti a una manifestazione generale di scontento; dall’avanguardia del corteo, le ragazze grandi dell’ultima classe, si alzò un sussurro: Che schifo!
La pappa d’avena è di nuovo bruciata!
Silenzio!
esclamò una voce; non quella della signorina Miller ma di una delle insegnanti delle classi superiori, una donnina bruna, vestita elegantemente ma dall’aria un po’ cupa, che si sistemò in uno dei posti a capotavola, di fronte a una prosperosa matrona.
Invano mi guardai in giro alla ricerca di quella che avevo incontrato la sera precedente; non c’era. La signorina Miller si sedette al mio tavolo, in fondo, e una signora in età, dall’aria bizzarra e probabilmente straniera l’insegnante di francese, scoprii in seguito occupò il posto corrispondente all’altro tavolo. Recitammo una lunga preghiera di ringraziamento e cantammo un inno, dopo di che una domestica portò del tè per le insegnanti e cominciammo a mangiare.
Affamata, e ormai quasi sul punto di svenire, mandai giù una cucchiaiata o due della mia razione senza badare al sapore, ma una volta calmati i primi morsi della fame, mi resi conto di avere davanti un intruglio abominevole: l’avena bruciata è quasi peggio delle patate marce, perfino la fame ne è presto nauseata.
I cucchiai si muovevano lentamente: vidi le ragazze assaggiare il cibo e cercare di inghiottirlo, ma nella maggior parte dei casi lo sforzo venne subito abbandonato.
La colazione finì, e nessuna aveva mangiato.
Dopo aver reso grazie per quello che non avevamo avuto, e dopo aver cantato un altro inno, uscimmo dal refettorio per dirigerci in aula.
Io ero una delle ultime, e passando accanto ai tavoli vidi un’insegnante prendere una delle pignatte e assaggiare la pappa; poi rivolse un’occhiata alle altre che la ricambiarono con un’espressione disgustata, e una di loro, quella robusta, bisbigliò: Che broda immonda!
È una vergogna!
Trascorse un quarto d’ora prima che riprendessero le lezioni, durante il quale in classe regnò un’incontenibile baraonda; in quel lasso di tempo, a quanto pare, era permesso parlare ad alta voce e liberamente, e le ragazze ne approfittavano.
La conversazione era tutta incentrata sulla colazione, di cui tutte senza eccezione dissero peste e corna.
Poverine!
Era quella la loro unica consolazione.
Adesso la sola insegnante presente in aula era la signorina Miller, ed era circondata da un gruppo di ragazze grandi che parlavano animatamente, con espressioni serie e contrariate.
Sentii pronunciare il nome di Brocklehurst, e nell’udirlo la signorina Miller scosse il capo con disapprovazione, tuttavia non fece alcuno sforzo per contenere l’ira generale: senza dubbio la condivideva.
Un orologio nell’aula batté le nove: la Miller si allontanò dal gruppo delle grandi e mettendosi in mezzo alla stanza gridò: Silenzio!
Ai vostri posti!
Fu ristabilita la disciplina: nel giro di cinque minuti la marmaglia fu messa in riga e un relativo silenzio prevalse su quella babele vociante.
A quel punto le insegnanti delle classi superiori tornarono alle loro postazioni, eppure tutte sembravano in attesa di qualcosa.
Disposte sulle panche ai lati della stanza, le ottanta ragazze sedevano dritte e immobili: uno strambo schieramento, tutte coi capelli tirati sobriamente all’indietro e senza nemmeno un ricciolo, in abiti marroni accollati e uno striminzito fisciù intorno alla gola, piccole tasche di tela d’Olanda legate sul davanti della veste, che fungevano da borsa per il cucito: e tutte, oltretutto, con calze di lana ai piedi e scarpe da contadina, chiuse da fibbie d’ottone.
Più di venti di queste creature così infagottate erano ragazze ormai cresciute, o piuttosto giovani donne, e quella tenuta stava male a tutte, e dava un’aria bislacca persino alle più graziose.
Le stavo ancora osservando, e di tanto in tanto davo un’occhiata anche alle insegnanti nessuna delle quali mi piaceva particolarmente: perché la matrona era un po’ rozza, la bruna piuttosto truce, la straniera arcigna e grottesca, e la signorina Miller, poverina, era paonazza, con la pelle segnata e l’aria stremata le stavo osservando quando, mentre il mio sguardo vagava dall’una all’altra di quelle facce, tutta la scolaresca scattò in piedi all’unisono, come mossa da un’unica molla.
Che cosa succedeva?
Non avevo sentito ordini, ed ero perplessa.
Prima che fossi in grado di raccapezzarmi, le allieve erano tornate a sedersi, ma, poiché gli occhi di tutte erano ora girati verso lo stesso punto, i miei seguirono la direzione generale e incontrarono il personaggio che mi aveva accolta la sera prima.
Era ferma in fondo alla lunga stanza, accanto al focolare, poiché c’era un caminetto a un capo e all’altro del locale, e con un’espressione grave esaminava in silenzio le due file di allieve.
La signorina Miller le si avvicinò, apparentemente per farle una domanda, e dopo aver ricevuto la risposta tornò al suo posto e disse con voce stentorea: I prefetti dell’ultima classe portino i mappamondi!
Mentre l’ordine veniva eseguito, la signora consultata risalì lentamente la stanza.
Penso di avere una tendenza naturale all’adorazione, perché ricordo ancora il senso di ammirata soggezione che provai mentre seguivo con gli occhi i suoi passi. Vista adesso, in piena luce, era una bella donna alta e ben fatta; gli occhi castani circondati da una linea sottile di lunghe ciglia, con una luce benevola nelle iridi, mettevano in risalto il pallore della fronte ampia.
I capelli, di un castano molto scuro, erano arricciati sulle tempie, secondo la moda del tempo, non essendo ancora in voga le bande lisce né i lunghi boccoli; anche la foggia dell’abito, di tessuto color porpora con guarnizioni di velluto nero un po’ spagnoleggianti, era quella comune in quegli anni, e un orologio d’oro era fissato alla cintura.
Il lettore aggiunga, per completare il quadro, lineamenti delicati, una carnagione pallida ma luminosa, un aspetto e un portamento regali, e avrà un’idea chiara, per quanto possano conferire le parole, dell’aspetto esteriore della signorina Temple, ovvero di Maria Temple, come appresi in seguito, dopo aver visto il nome scritto sul libro di preghiere che mi affidò perché lo portassi in chiesa.
La direttrice di Lowood sedette davanti a due mappamondi posti su uno dei tavoli, chiamò intorno a sé le ragazze dell’ultima classe e cominciò a tenere una lezione di geografia, mentre le classi inferiori si raccoglievano intorno alle insegnanti.
Le interrogazioni di storia, di grammatica e delle altre materie andarono avanti per un’ora; seguirono calligrafia e aritmetica, dopo di che la signorina Temple impartì lezioni di musica a qualche allieva più grande. La durata di ogni lezione era regolata dall’orologio, che a un certo punto batté le dodici.
La direttrice si alzò. Ho un annuncio da fare alle allieve disse.
Il trambusto che di solito seguiva le lezioni si stava già scatenando, ma fu sedato dal suono della sua voce.
Lei continuò: Questa mattina la colazione era immangiabile, e avrete fame; ho dato ordine di servire a tutte quante pane e formaggio per pranzo.
Le insegnanti la guardarono piuttosto sorprese.
Mi prendo io la responsabilità spiegò rivolta a loro, e subito dopo uscì dalla stanza.
Di lì a poco furono portati e distribuiti pane e formaggio, con grande gioia e sollievo di tutta la scolaresca.
Dopo di che l’ordine fu: In giardino!
Tutte si calcarono in testa un ruvido cappello di paglia con lacci di tela colorata, e un gabbano di ratina grigia.
Anche a me furono forniti indumenti simili e, seguendo il flusso delle altre, uscii all’aria aperta.
Il giardino era un ampio terreno cintato, racchiuso da muri tanto alti da impedire qualsiasi vista al di fuori; tutto un lato era occupato da una veranda, e ampi sentieri delimitavano lo spazio in mezzo, che era diviso in una serie di piccole aiuole, ciascuna assegnata a un’allieva perché la coltivasse come giardino personale, e ogni aiuola aveva la sua proprietaria.
Fiorite avrebbero senza dubbio fatto la loro figura, ma adesso, alla fine di gennaio, tutto appariva avvizzito dal gelo, e una bruna putredine regnava incontrastata.
Mi fermai rabbrividendo e mi guardai intorno: era una giornata troppo rigida per muoversi all’aperto, non esattamente piovosa ma oscurata da una nebbia giallastra e umida, e il terreno sotto i piedi era ancora fradicio per il diluvio del giorno prima.
Le ragazze più vigorose correvano qua e là, scatenandosi in giochi movimentati, ma quelle palliducce e magre, che erano la maggior parte, si raggrupparono per ripararsi e scaldarsi tutte insieme sotto la veranda; e tra queste, che rabbrividivano mentre la nebbia fitta penetrava nelle ossa, era tutto un levarsi di colpi di tosse cavernosa.
Fino a quel momento non avevo parlato con nessuna, e apparentemente nessuna si era accorta di me; me ne stavo lì da sola, ma ero abituata a quel senso di isolamento, e non mi opprimeva più di tanto.
Mi appoggiai a una colonna del portico, stringendomi nella palandrana grigia e, cercando di dimenticare il freddo che mi mordeva fuori e la fame insoddisfatta che mi divorava dentro, mi dedicai a osservare e a pensare.
Le mie riflessioni erano troppo vaghe e frammentarie per farvi cenno. Ancora non sapevo esattamente dove mi trovavo. Gateshead e la mia vita passata sembravano esser svaniti in qualche luogo remotissimo. Il presente appariva incerto e fumoso, e sul futuro non potevo fare previsioni. Mi guardai intorno in quel giardino che sembrava appartenere a un convento, poi diedi un’occhiata alla casa, un edificio enorme, che per metà sembrava vecchio e tetro, per l’altra metà relativamente nuovo. La parte più moderna, quella che includeva l’aula e il dormitorio, prendeva luce da bifore e trifore a graticcio, che le davano l’aspetto di una chiesa. Una targa di pietra sopra la porta recava la scritta: Istituto di Lowood. Quest’ala dell’edificio è stata ricostruita A.D... da Naomi Brocklehurst, di Brocklehurst Hall, in questa contea.
Così risplenda la vostra luce davanti agli uomini, affinché vedano le vostre buone opere e glorifichino il Padre vostro che è nei cieli.
Matteo 5:16.
Lessi e rilessi quelle parole.
Sentivo che contenevano una spiegazione, e tuttavia non riuscivo ad apprezzarne fino in fondo la portata.
Stavo ancora riflettendo sul significato di Istituto, e sforzandomi di trovare un collegamento tra la prima frase e il versetto delle Scritture, quando un colpo di tosse vicino a me mi fece girare.
Vidi una ragazza seduta su una panca di pietra.
Era china su di un libro, e sembrava immersa nella lettura.
Da dove mi trovavo riuscii a scorgere il titolo, Rasselas, un nome che mi parve bizzarro e, di conseguenza, mi attrasse. Voltando pagina lei alzò gli occhi, e io le dissi senza tante cerimonie: È interessante il tuo libro? Già nella mia mente aveva preso forma l’intenzione di chiederglielo in prestito, un giorno. A me piace rispose lei dopo un paio di secondi, nel corso dei quali mi scrutò da capo a piedi.
Di che cosa parla?
continuai.
Non so davvero come avessi trovato l’audacia per iniziare una conversazione con una persona che non conoscevo.
Era un’iniziativa contraria alla mia natura e alle mie abitudini; ma è probabile che l’occupazione in cui era immersa avesse toccato una corda sensibile dentro di me, perché anche a me piaceva leggere, sebbene lo facessi in maniera frivola e infantile.
Non ero ancora in grado di assimilare né di comprendere gli argomenti seri e di un certo peso.
Puoi guardarlo rispose la ragazza, offrendomi il libro.
Lo guardai.
Una breve scorsa mi convinse che il contenuto era meno attraente del titolo. Rasselas sembrava troppo noioso per i miei gusti superficiali. Niente fate né folletti, in quelle pagine, nulla di colorato che interrompesse la monotonia di quei caratteri fitti. Glielo restituii.
Lei lo prese tranquillamente e senza una parola, e sembrava pronta a immergersi ancora nella lettura.
Mi arrischiai a disturbarla un’altra volta: Puoi dirmi cosa significa quella scritta sulla pietra sopra la porta?
Cos’è l’Istituto di Lowood? È la casa in cui sei venuta a stare! E perché la chiamano Istituto? In che modo è diversa dagli altri collegi? In parte la scuola è finanziata da un ente benefico. Io e te, e anche tutte le altre, siamo bambini bisognosi. Immagino che tu sia orfana. Tuo padre o tua madre non sono morti? Sono morti tutti e due, non mi ricordo né l’uno né l’altra.
Be’, tutte quante qui hanno perso uno o entrambi i genitori, e questo è appunto un Istituto per orfani.
E non paghiamo?
Ci tengono qui gratis?
Paghiamo, sì, oppure pagano i nostri amici, quindici sterline all’anno per ciascuna di noi.
E allora perché ci chiamano bambini bisognosi?
Perché quindici sterline non bastano per vitto, alloggio e istruzione, e quello che manca viene dalle donazioni.
E chi è che le fa?
Diverse persone, uomini e donne di buon cuore che abitano qui vicino o a Londra.
Chi era Naomi Brocklehurst?
La signora che ha costruito la nuova ala della casa, come dice la targa, e quello che sorveglia e decide tutto quanto, qui, è suo figlio.
Perché?
Perché è il tesoriere e l’amministratore dell’istituto.
Ma allora la casa non è di quella signora alta con l’orologio, quella che ci ha fatto preparare pane e formaggio?
La signorina Temple?
Oh, no! Magari!
Lei deve rispondere a Brocklehurst di tutto quello che fa.
È lui che ci compra da mangiare e tutti i nostri vestiti.
E abita qui? No...
A due miglia da qui, in un grande palazzo.
È un uomo buono?
È un ministro della chiesa, molti dicono che faccia del bene.
La signora alta si chiama Temple, hai detto?
Sì.
E le altre insegnanti come si chiamano?
Quella con le guance rosse è la signorina Smith, lei sorveglia il lavoro e ci insegna a tagliare e cucire, perché ci facciamo da sole tutto quello che indossiamo, i vestiti e i soprabiti; quella piccola coi capelli neri è la signorina Scatcherd, insegna storia e grammatica, e interroga le allieve della penultima classe; e quella con lo scialle, che tiene il fazzoletto in un borsellino attaccato alla cintura col nastro giallo, è Madame Pierrot; viene da Lisle, in Francia, e insegna francese.
A te sono simpatiche le insegnanti? Abbastanza. Anche quella scura di capelli, e Madame...? Non riesco a pronunciare il nome come fai tu.
La signorina Scatcherd si arrabbia facilmente...
Devi stare attenta a non offenderla; e Madame Pierrot non è una cattiva persona.
Ma la migliore è la signorina Temple... O no?
La signorina Temple è molto buona, e molto intelligente; è al di sopra di tutte quante, perché sa molte più cose delle altre.
È tanto che sei qui?
Due anni. Sei orfana?
Mia madre è morta.
E sei contenta qui?
Lo sai che fai troppe domande? Ti ho risposto abbastanza, per il momento. Adesso ho voglia di leggere.
Ma proprio allora suonò la chiamata per il pranzo e rientrammo tutte quante. L’odore che riempiva il refettorio non era certo più allettante di quello che ci aveva deliziato le narici a colazione.
Il cibo fu servito in due enormi recipienti di stagno, da cui si levava una densa nube di vapore accompagnata dai miasmi del grasso rancido.
Scoprii che questa volta la sbobba consisteva in un intruglio di patate di seconda scelta e brandelli di carne scura dall’aria poco raccomandabile, che venne distribuita alle allieve: ciascuna ne ebbe un piatto piuttosto abbondante, e io mangiai quel che potevo, chiedendomi se il vitto sarebbe stato tutti i giorni così.
Dopo pranzo, ci spostammo nell’aula e ricominciarono le lezioni, che continuarono fino alle cinque.
L’unico evento degno di nota del pomeriggio fu che la ragazza con cui avevo conversato nel portico fu cacciata ignominiosamente dalla signorina Scatcherd durante l’ora di storia, e fu costretta a stare in piedi in mezzo all’aula.
Mi sembrò un castigo particolarmente umiliante, soprattutto per una ragazza di quell’età, perché doveva avere tredici anni e forse di più.
Mi aspettavo che si mostrasse addolorata o che si vergognasse, ma con mia grande sorpresa non si mise a piangere e nemmeno arrossì.
Rimase lì composta, seppure con un’espressione seria, sotto gli occhi di tutte. Come fa a sopportare tutto questo con tanta tranquillità e risolutezza?
mi domandai.
Se fossi al suo posto, vorrei sprofondare sottoterra.
Sembra che stia pensando a qualcosa al di là della punizione, al di là della sua situazione: a qualcosa che non è intorno a lei né davanti a lei.
Ho sentito parlare dei sogni a occhi aperti... Sta sognando a occhi aperti, adesso? Ha gli occhi fissi sul pavimento, ma sono sicura che non lo vede... Sembra che il suo sguardo sia rivolto all’interno, sprofondato dentro il suo cuore. Sta contemplando quello che ricorda, credo, non ciò che è reale e presente.
Chissà che tipo di ragazza è... Se è buona o cattiva.
Poco dopo le cinque ci servirono un altro pasto, che consisteva in una misera tazza di caffè e mezza fetta di pane nero.
Divorai il pane e bevvi il caffè, avidamente, ma avrei voluto una doppia razione, tanto ero affamata. Seguì una ricreazione di mezz’ora, e poi un po’ di studio; infine il solito bicchiere d’acqua e il pezzetto di frittella d’avena, le preghiere e a letto.
Quello fu il mio primo giorno a Lowood.
Capitolo 6 Il giorno dopo cominciò come quello precedente: ci alzammo e ci vestimmo al lume di candela, ma fummo costrette a rinunciare alla cerimonia delle abluzioni, perché l’acqua nelle brocche era gelata.
La sera prima il tempo era cambiato, e un vento tagliente da nord-est, che aveva fischiato tutta la notte penetrando dalle fessure delle finestre, ci aveva fatte rabbrividire nei nostri letti e aveva trasformato in ghiaccio l’acqua per lavarsi.
Prima che l’interminabile ora e mezzo di preghiere e lettura della Bibbia finisse, mi sentii sul punto di morire assiderata.
Finalmente arrivò l’ora di colazione, e quella mattina la pappa d’avena non era bruciata; ma se il cibo era mangiabile, la quantità in compenso era scarsa.
Com’era misera la mia porzione!
Ne avrei voluto almeno il doppio.
Nel corso della giornata fui inserita nella quarta classe, e mi vennero assegnati compiti e occupazioni regolari; insomma, se fino a quel momento ero stata una semplice spettatrice delle attività di Lowood, adesso ne sarei diventata un’attrice a tutti gli effetti.
Da principio, poco avvezza com’ero a imparare le cose a memoria, le lezioni mi sembrarono lunghe e difficili: ero anche spiazzata dal continuo variare degli incarichi, e fui felice quando, verso le tre del pomeriggio, la signorina Smith mi mise tra le mani una bordura di mussola lunga due iarde, con ago, ditale e tutto l’occorrente, e mi fece sedere in un angolo appartato dell’aula dicendomi di cucire l’orlo.
A quell’ora anche la maggior parte delle altre ragazze era impegnata nel cucito, ma una classe era ancora in piedi intorno alla signorina Scatcherd, e nel silenzio generale si sentiva l’argomento della lezione, e come se la cavava ciascuna ragazza nella lettura, i rimproveri o le lodi dell’insegnante.
Era la lezione di storia inglese: tra le allieve, notai la ragazza che avevo conosciuto fuori: all’inizio della lezione era in prima fila, ma per qualche errore di pronuncia o qualche incertezza nella punteggiatura, fu subito retrocessa.
Perfino in quell’oscura posizione, la Scatcherd continuava a prenderla di mira con frasi come: Burns , Burns, perché tieni i piedi in dentro?
Gira immediatamente le punte. Burns, perché tieni il mento in fuori? Non sta bene, abbassalo.
Burns, quante volte ti ho detto di tenere su la testa? Non tollero di vederti ciondolare così e altre frasi simili. Un capitolo fu letto dall’inizio alla fine due volte, dopo di che i libri vennero chiusi e le ragazze interrogate.
La lezione comprendeva parte del regno di Carlo I, e diverse domande, cui quasi nessuna seppe rispondere, riguardavano le tasse doganali sul vino e le merci importate dall’estero; e tuttavia, ogni difficoltà veniva immediatamente risolta quando arrivava il turno di Burns: a quanto pare la sua memoria aveva assimilato la sostanza di tutto quanto, ed era in grado di rispondere a qualsiasi domanda.
Continuavo ad aspettarmi che la Scatcherd la lodasse per la sua attenzione, invece improvvisamente gridò: Piccola, detestabile sporcacciona!
Non ti sei nemmeno pulita le unghie stamattina!
Burns non rispose: il suo silenzio mi lasciò di stucco.
Ma come mai mi chiedevo non le spiega che non è riuscita a pulirsi le unghie e a lavarsi la faccia perché l’acqua era ghiacciata? A quel punto però fui distratta dalla signorina Smith, che mi chiese di reggerle una matassa di filo: dipanandola, di tanto in tanto mi rivolgeva la parola, chiedendomi se ero mai stata a scuola prima, se sapevo cifrare la biancheria, cucire, lavorare a maglia, eccetera. Finché non mi lasciò andare, non potei tener d’occhio quel che faceva la Scatcherd.
Quando tornai al mio posto, l’insegnante stava impartendo un ordine, del quale non colsi la portata, ma Burns uscì immediatamente dall’aula, e dopo essere entrata nel ripostiglio dove venivano riposti i libri, tornò in capo a mezzo minuto con un fascio di ramoscelli tenuto insieme a un’estremità.
Consegnò quel sinistro strumento alla signorina Scatcherd, con un rispettoso inchino; poi, sempre in silenzio e senza che l’altra glielo dicesse, si sbottonò il grembiale e l’insegnante le inflisse all’istante una buona dozzina di colpi secchi sul collo col mazzo di ramoscelli.
Gli occhi di Burns non versarono nemmeno una lacrima, e mentre io interrompevo il mio lavoro di cucito perché davanti a quello spettacolo cominciarono a tremarmi le dita per la rabbia e l’impotenza nemmeno un tratto del suo viso pensoso cambiò espressione.
Brutta canaglia! esclamò la Scatcherd. Niente può correggerti, sudiciona! Porta via la verga. Burns obbedì.
La scrutai da vicino mentre emergeva dal ripostiglio dei libri: stava riponendo il fazzoletto nella tasca, e sulla guancia smagrita brillava il residuo di una lacrima.
L’ora di gioco serale mi sembrò la parte migliore della giornata: il tozzo di pane, il sorso di caffè trangugiati alle cinque mi avevano, se non sfamata, almeno rinfrancata, i freni della lunga giornata si erano allentati e nell’aula faceva più caldo, perché ai camini era stata aggiunta un po’ di legna per ovviare in qualche modo alla mancanza di candele, non ancora accese.
Il rosso del crepuscolo, il permesso di gridare, la confusione di tutte quelle voci creavano un senso di libertà accolto da tutte con gioia. La sera del giorno in cui avevo visto la Scatcherd frustare la sua allieva, Burns, mi aggiravo senza una compagna tra le panche, i tavoli e i gruppi di allieve che ridevano, senza tuttavia sentirmi sola. Quando passavo davanti alle finestre, di tanto in tanto sollevavo una tenda e guardavo fuori: nevicava fitto, e già la neve si accumulava contro la parte inferiore dei vetri; accostando l’orecchio, riuscivo a sentire, oltre all’allegro trambusto nella stanza, il gemito sconsolato del vento.
Probabilmente, se avessi lasciato da poco una casa accogliente e dei genitori affettuosi, proprio in quel momento avrei rimpianto di più il distacco; il vento mi avrebbe rattristato il cuore, il caos avrebbe turbato la mia pace. Stando le cose come stavano, invece, entrambi mi procuravano una strana esaltazione, e, eccitata e in preda a una specie di febbre, avrei voluto che il vento urlasse più forte, che la penombra sprofondasse nel buio, e che la confusione diventasse tumulto.
Scavalcando panche e gattonando sotto i tavoli, mi avvicinai a uno dei caminetti e lì, inginocchiata accanto all’alto parafuoco di ferro, trovai Burns: assorta, in silenzio e in compagnia di un libro che la separava da tutto il resto, leggeva al fioco chiarore delle braci.
È sempre Rasselas?
chiesi, mettendomi alle sue spalle. Sì disse e l’ho appena finito.
E cinque minuti dopo lo chiuse, con mia grande contentezza.
Adesso pensai forse riuscirò a farla parlare.
Mi sedetti sul pavimento accanto a lei.
Come ti chiami, a parte Burns?
Helen.
Vieni da lontano?
Da un posto molto più a nord, al confine con la Scozia.
E tornerai mai a casa? Spero di sì.
Ma nessuno può sapere davvero cosa succederà nel futuro.
Chissà che voglia hai di andartene!
No, perché?
Mi hanno mandata a Lowood per darmi un’istruzione, e non avrebbe senso andar via prima di aver ottenuto lo scopo.
Ma quell’insegnante, la signorina Scatcherd, è così cattiva con te!
Cattiva?
Niente affatto!
È severa: non sopporta i miei difetti. Io al tuo posto non sopporterei lei.
Mi ribellerei, e se mi picchiasse come ha fatto con te, le strapperei quella verga di mano e gliela spaccherei sotto il naso.
Probabilmente non faresti nulla del genere, ma se lo facessi il signor Brocklehurst ti caccerebbe dal collegio, e i tuoi ne soffrirebbero molto. È molto meglio sopportare pazientemente un dolore che senti solo tu che agire in modo avventato e farne patire le conseguenze a quelli che ti sono cari. E poi, la Bibbia dice di rendere il bene per il male. Ma è una vergogna esser frustata e costretta a stare in piedi in mezzo a una stanza piena di gente. E poi tu sei grande, io che sono molto più piccola non potrei sopportarlo.
E invece sopportarlo sarebbe tuo dovere, se non ci fosse altro da fare: è da deboli ed è sciocco dire che non si può sopportare quello che il destino ti chiede di sopportare.
La ascoltavo stupefatta: non riuscivo a comprendere quella dottrina della sopportazione, e ancor meno comprendevo e approvavo la pazienza che dimostrava nei confronti della sua aguzzina.
Allo stesso tempo sentivo che Helen Burns vedeva le cose in una luce a me sconosciuta.
Sospettavo che potesse essere lei ad aver ragione e io torto, ma non approfondii la questione: come Antonio Felice, il governatore della Giudea, con l’apostolo Paolo, rimandai tutto a un momento più appropriato.
Tu parli dei tuoi difetti, Helen: ma quali?
A me sembri molto buona. E allora impara a non giudicare dalle apparenze.
Come dice la signorina Scatcherd, sono sudicia, raramente metto e tantomeno tengo in ordine le mie cose, sono sbadata, dimentico le regole, leggo quando dovrei studiare, non ho metodo, e qualche volta, come te, dico che non sopporto di assoggettarmi a una disciplina prefissata.
Tutto questo è una provocazione intollerabile per la signorina Scatcherd, che è ordinata, puntuale e precisa per natura.
E anche cattiva e irascibile aggiunsi io, ma Helen Burns ignorò le mie parole e non disse nulla.
E la signorina Temple è severa come la signorina Scatcherd, con te?
A sentir pronunciare il nome Temple, un sorriso fugace le illuminò il viso.
La signorina Temple è la bontà fatta persona: essere severa la addolora sempre, anche con le più negligenti; si accorge dei miei errori e me li fa notare con gentilezza, e, se faccio qualcosa che merita le sue lodi, non me le lesina certo, anzi.
Una dimostrazione della mia indole sciagurata è che anche i suoi ammonimenti, pur così pacati e razionali, non riescono a correggermi; e anche i suoi elogi, sebbene io li tenga in gran conto, non mi inducono a stare attenta e a prevenire i miei sbagli.
Che strano dissi, è così facile stare attenti.
Per te sicuramente lo è.
Stamattina in classe ti ho osservata, e ho visto come seguivi la lezione: era chiaro che mentre la signorina Miller spiegava e ti interrogava i tuoi pensieri non erano altrove.
I miei invece vagano di continuo: quando dovrei ascoltare la signorina Scatcherd, essere diligente e tenere a mente tutto quello che dice, spesso non sento più nemmeno il suono della sua voce, e piombo in una specie di sogno.
Qualche volta credo di essere in Northumberland, e che i rumori intorno a me siano quelli gorgoglianti del ruscello che attraversa Deepden, vicino a casa nostra...
Poi, quando arriva il mio turno e mi tocca rispondere, devono svegliarmi. E dato che non ho capito niente di quello che è stato letto fin lì perché ascoltavo il ruscello immaginario, faccio scena muta. Ma questo pomeriggio hai risposto benissimo!
È stato un caso: l’argomento mi interessava.
Oggi, invece di sognare Deepden, mi chiedevo come un uomo intenzionato a comportarsi in modo equo può essere così ingiusto e così poco saggio come lo è stato qualche volta Carlo I.
E che peccato, mi sono detta, che con tutta la sua onestà e i suoi scrupoli di coscienza non sia riuscito a vedere oltre le prerogative della corona. Se solo fosse stato in grado di guardare più in là, e vedere in che direzione puntava quello che chiamano lo spirito dei tempi!
Eppure a me piace Carlo I, lo rispetto e mi fa compassione perché è stato assassinato, poveretto!
Sì, i suoi nemici erano molto peggio di lui, versarono sangue che non avevano il diritto di versare.
Come hanno osato ucciderlo?
Helen parlava da sola, ormai: si era dimenticata che io non ero in grado di capirla, perché non sapevo niente o quasi dell’argomento.
La richiamai al mio livello.
E anche quando l’insegnante è la signorina Temple sei soprappensiero?
No, certo, non così spesso almeno, perché di solito lei dice qualcosa di più originale delle mie riflessioni, il suo modo di parlare è puro godimento per me, e quasi sempre le cose che dice sono proprio quelle che volevo sapere.
Allora con la signorina Temple sei buona? Sì, in modo passivo. Non faccio sforzi, seguo la mia inclinazione. Non c’è merito nella mia bontà. Ce n’è moltissimo invece.
Tu sei buona con chi è buono con te.
È così che desidero essere anch’io.
Se la gente fosse sempre buona e obbediente con quelli che sono cattivi e ingiusti, l’avrebbero sempre vinta loro.
Non avrebbero mai paura, e così non cambierebbero mai, anzi, diventerebbero sempre peggio.
Quando ci picchiano senza motivo, noi dovremmo rispondere ancora più forte, sono sicura che dovremmo farlo, così forte che quelli che ci hanno picchiato imparerebbero a non farlo mai più.
Spero che cambierai idea, quando sarai più grande, per il momento sei solo una bambina ignorante.
Ma io penso questo, Helen: io devo detestare quelli che, qualsiasi cosa faccia per accontentarli, continuano a detestarmi, devo ribellarmi a quelli che mi puniscono ingiustamente.
E questo è naturale, come il fatto che io debba amare quelli che mi dimostrano affetto, o che accetti una punizione quando so che è meritata.
Ma sono i pagani e le tribù dei selvaggi a professare questa dottrina, i cristiani e i popoli civili rifiutano tutto ciò.
Come?
Non capisco.
La violenza non è il modo migliore per vincere l’odio, come non lo è la vendetta per curare le offese.
E allora? Leggi il Nuovo Testamento e osserva quello che dice e fa Cristo.
Fa’ delle sue parole la tua regola, e della sua condotta il tuo esempio.
Che cosa dice Cristo?
Amate i vostri nemici, benedite coloro che vi maledicono, fate del bene a coloro che vi odiano e vi disprezzano.
Allora dovrei amare la signora Reed, e questo non posso farlo, e dovrei benedire suo figlio John, e questo è impossibile.
A sua volta Helen Burns mi chiese di spiegarmi, e immediatamente le rovesciai addosso, a modo mio, le mie sofferenze e i miei rancori.
L’eccitazione mi aveva reso aspra e feroce, e parlavo come sentivo, senza riserve né giri di frase.
Helen mi ascoltò con calma fino alla fine. A quel punto mi aspettavo un commento, ma non disse niente. Insomma chiesi spazientita, la signora Reed è o non è una donna cattiva e col cuore di pietra?
Certo che si è comportata male con te, perché, vedi, non le piace il tuo carattere, come alla signorina Scatcherd non piace il mio; possibile però che ti ricordi nei minimi particolari tutto quello che ti ha detto e fatto?
Che segno terribile hanno lasciato le sue ingiustizie sul tuo cuore!
Non c’è maltrattamento che abbia marchiato a fuoco i miei sentimenti a questo punto.
Non staresti meglio se cercassi di dimenticare la sua durezza, insieme con le emozioni incontrollate che ha suscitato?
Secondo me la vita è troppo corta per passarla a nutrire il nostro malanimo, o a ricordare le offese subite.
Tutti quanti portiamo il nostro fardello di colpe, in questo mondo, ed è giusto così: ma presto arriverà il tempo in cui, ne sono certa, ce ne libereremo, insieme coi nostri corpi corruttibili; quando il vizio e il peccato ci cadranno di dosso con questa rozza carcassa di carne, e sarà rimasta solo la scintilla dello spirito, il principio impalpabile di vita e pensiero, puro come quando lasciò il Creatore per insufflarsi nella creatura; da dove è venuto tornerà, forse per essere nuovamente trasmesso a qualche altro essere superiore all’uomo, forse per passare attraverso vari stadi di gloria, dalla pallida anima umana allo splendore dei serafini!
Poiché certo non accadrà mai il contrario, che degeneri da uomo a demonio.
No, non posso crederlo: la mia fede è un’altra, una fede che nessuno mi ha insegnato e di cui parlo di rado, ma che mi riempie di gioia e alla quale mi aggrappo, perché concede a tutti la speranza e fa dell’eternità non un abisso o un luogo di terrore ma un riposo, una casa possente.
Oltretutto, con questa mia fede, so distinguere chiaramente il peccatore e il suo peccato, e posso in tutta sincerità perdonare il primo e aborrire il secondo. Grazie a questa fede, la vendetta non mi tormenta mai il cuore, l’umiliazione non mi avvilisce mai troppo profondamente, l’ingiustizia non mi schiaccia mai del tutto. Io vivo in pace, contemplando la fine.
La testa di Helen, sempre rivolta verso il basso, si chinò ancora un poco mentre finiva di parlare. Vidi dalla sua espressione che non desiderava più dire altro, ma preferiva rimanere sola con i suoi pensieri. Non le fu concesso molto tempo per meditare.
Una dei prefetti, una ragazzona sgarbata, arrivò di lì a poco, sbraitando con un forte accento del Cumberland: Helen Burns, se non fili subito a mettere in ordine il tuo cassetto e a riporre il lavoro, dico alla signorina Scatcherd di venire a vedere!
Helen sospirò mentre le sue visioni si allontanavano, e alzandosi senza una parola si affrettò a obbedire.
Capitolo 7 Il mio primo trimestre a Lowood mi sembrò lungo un secolo, e non certo un secolo d’oro, impegnata com’ero in una lotta estenuante per abituarmi a nuove regole e a compiti per me inusuali.
Il terrore di non farcela mi tormentava più delle durezze cui era sottoposto il mio fisico, sebbene anche queste non fossero una bazzecola.
Nei mesi di gennaio e febbraio, e una parte di marzo, le grandi nevicate, seguite dal disgelo, e le strade quasi impraticabili ci impedirono di varcare il muro del giardino, se non per andare in chiesa, ma pure con questi limiti eravamo costrette a passare un’ora al giorno all’aria aperta.
I nostri vestiti non erano sufficienti a proteggerci dal freddo intenso; non avendo stivali, la neve ci entrava nelle scarpe e lì si scioglieva, senza guanti le mani si intirizzivano e si coprivano di geloni, come i piedi.
Ricordo bene il tormento che pativo per questo ogni sera, quando i piedi si infiammavano, e la tortura di ficcare le dita gonfie, piagate e rigide nelle scarpe la mattina. E poi il vitto scarso era una pena: non sarebbe bastato a tenere in vita un invalido, e noi godevamo dell’appetito robusto dei ragazzi nell’età della crescita.
Da questa penuria di cibo derivava un abuso sistematico ai danni delle allieve più giovani: ogni volta che potevano, le più grandi, affamate, convincevano le piccole, con le buone o con le cattive, a cedere la loro parte.
Quante volte ho dovuto dividere con due contendenti il prezioso tozzo di pane nero distribuito all’ora del tè, e dopo aver ceduto a una terza la metà della mia tazza di caffè, ho trangugiato il resto condito dalle segrete lacrime che mi strappavano i morsi della fame!
Le domeniche erano giornate tetre in quella stagione invernale.
Dovevamo percorrere due miglia a piedi fino alla chiesa di Brocklebridge, dove officiava il nostro benefattore.
Partivamo già infreddolite, e all’arrivo lo eravamo ancora di più, tanto che durante la funzione mattutina eravamo quasi paralizzate.
La chiesa era troppo lontana per tornare in tempo per il pranzo, e tra una funzione e l’altra veniva distribuita un po’ di carne fredda con del pane, nelle stesse misere porzioni del nostro pasto abituale.
Al termine della funzione pomeridiana tornavamo per una strada collinare spazzata da un aspro vento invernale, che soffiando da una catena montuosa innevata a nord quasi ci scorticava la faccia.
Ricordo la signorina Temple, avvolta nella mantella a scacchi svolazzante, che camminava lieve e spedita nel vento gelido, accanto alla fila di allieve abbattute, spronandoci, con le parole e con l’esempio, a tenere alto il morale e ad andare avanti come prodi soldati.
Quanto alle altre insegnanti, poverette, perlopiù erano anche loro troppo demoralizzate per cercare di incoraggiarci.
Come agognavamo la luce e il calore di un focolare acceso al nostro ritorno! E tuttavia, almeno alle più piccole, questo conforto era negato.
Le ragazze più grandi, disponendosi in doppia fila, circondavano immediatamente entrambi i caminetti, e alle piccole, dietro, non rimaneva che rannicchiarsi una addosso all’altra, stringendosi le braccia scheletriche nel grembiale. Un po’ di sollievo arrivava all’ora del tè, sotto forma di una doppia razione di pane, un’intera fetta invece della consueta metà, con l’aggiunta di un sottile e prelibato strato di burro: il premio settimanale che aspettavamo con ansia, da una domenica all’altra.
La sera la passavamo a ripetere a memoria il catechismo, e il quinto, il sesto e il settimo capitolo del Vangelo di Matteo, e ad ascoltare la signorina Miller che leggeva un interminabile sermone e che era così esausta da non riuscire a reprimere gli sbadigli.
Un intermezzo frequente in queste attività era la rappresentazione del personaggio evangelico di Eutico da parte di una mezza dozzina di bambine che, sopraffatte dal sonno, crollavano, se non dal terzo piano, dalla panca in quarta fila, e le tiravano su tramortite.
Il rimedio era di spedirle al centro della stanza e costringerle a star lì, in piedi, finché il sermone non era finito.
Qualche volta le gambe cedevano e loro cadevano una addosso all’altra: allora per sostenerle le appoggiavano agli alti sgabelli dei prefetti.
Non ho ancora parlato delle visite di Brocklehurst, e in effetti egli rimase lontano per quasi un mese dopo il mio arrivo, forse prolungando il soggiorno a casa del suo amico arcidiacono.
La sua assenza per me fu un sollievo, e non c’è bisogno di dire che avevo le mie ragioni per paventare il suo arrivo: ma alla fine arrivò.
Un pomeriggio , mentre me ne stavo seduta con una lavagna in mano scervellandomi su una divisione di parecchie cifre, guardai assorta verso la finestra e in quel preciso momento vidi una figura passare.
Riconobbi quella sagoma allampanata quasi d’istinto; e quando due minuti dopo tutta la scuola, insegnanti comprese, si alzò in piedi all’unisono, non ebbi bisogno di alzare gli occhi per sapere chi fosse entrato. Un lungo passo misurò la stanza, e un attimo dopo di fianco alla signorina Temple, che si era alzata anche lei, si erse quella stessa colonna nera dal cipiglio sinistro che mi aveva guardata sul tappeto accanto al fuoco a Gateshead.
Guardai in tralice quell’opera architettonica.
Sì, non mi sbagliavo: era Brocklehurst, chiuso fino al collo nel suo stiffelius, più lungo, secco e rigido che mai.
Avevo le mie buone ragioni per rimanere sgomenta davanti a questa apparizione: ricordavo fin troppo bene i perfidi riferimenti della signora Reed al mio carattere e a tutto il resto, e la promessa di Brocklehurst di avvertire la Temple e le insegnanti della mia indole malvagia. Da quel momento l’idea che la promessa fosse mantenuta mi aveva atterrita, e giorno dopo giorno avevo spiato l’arrivo dell’Uomo di pietra, che con le sue informazioni sul mio passato mi avrebbe bollata per sempre come una bambina cattiva: e adesso eccolo lì, accanto alla Temple.
Le stava bisbigliando qualcosa all’orecchio, e senza dubbio le stava spiegando che razza di bambina cattiva ero, mentre io spiavo l’espressione di lei in preda all’angoscia, aspettandomi da un momento all’altro di vedere i suoi occhi scuri guardarmi con disgusto e riprovazione.
E poi ascoltavo, e visto che ero seduta davanti, afferrai quasi tutto quello che diceva Brocklehurst: quel che sentii per il momento mi tranquillizzò.
Immagino, signorina Temple, che il filo che ho acquistato a Lowton vada bene: ho pensato che fosse proprio della qualità giusta per le sottovesti di calicò, e ho trovato anche gli aghi adatti.
Può dire alla signorina Smith che ho dimenticato gli aghi da rammendo, ma li riceverà la settimana prossima.
E comunque non deve assolutamente darne alle allieve più di uno per volta... Se ne hanno di più finiscono per non fare attenzione e li perdono. Oh, e poi desidero che abbiano maggior cura delle calze di lana!
L’ultima volta che sono stato qui ho controllato il bucato steso ad asciugare fuori sul retro: c’era una quantità di calze nere in pessimo stato, con buchi così grandi che chiaramente nessuno si prendeva la briga di rammendarle da un pezzo.
Si interruppe un momento.
Seguiremo le vostre istruzioni, signore disse la signorina Temple.
Oh continuò lui, e poi la lavandaia mi informa che alcune ragazze cambiano il fisciù due volte alla settimana: è troppo, il regolamento dice una volta sola.
Credo di potervi spiegare, signore.
Giovedì scorso Agnes e Catherine Johnstone sono state invitate a Lowton a prendere il tè con delle amiche, e le ho autorizzate a indossare un fisciù pulito per l’occasione.
Brocklehurst annuì.
Bene, per questa volta passi; ma fate in modo che questo non si ripeta troppo spesso.
E c’è un’altra cosa che mi sorprende: rivedendo i conti con l’economa ho scoperto che per ben due volte negli ultimi quindici giorni alle ragazze è stato servito uno spuntino a base di pane e formaggio.
Come si spiega?
Ho controllato il regolamento e di spuntini non si fa menzione.
Chi ha introdotto questa novità? E con quale autorità?
Sono responsabile io, signore rispose la signorina Temple.
La colazione era stata cucinata così male che le allieve non sono riuscite a toccare cibo, e non me la sono sentita di tenerle digiune fino all’ora di pranzo.
Signorina Temple, permettetemi.
Voi sapete bene che il mio intento, nell’educare queste ragazze, non è certo di abituarle al lusso e ai piaceri, ma di renderle resistenti, remissive, frugali.
Se di tanto in tanto qualcosa dovesse mortificare il loro appetito, un pasto rovinato, o una pietanza troppo o troppo poco condita, non si deve rimediare all’incidente sostituendo ciò che è mancato con qualcosa di più sopraffino, viziando il corpo e perdendo di vista lo scopo di questa istituzione; bisogna invece approfittarne per rafforzare lo spirito delle allieve, incoraggiandole a mostrarsi salde di fronte a una privazione temporanea.
In questi casi non sarebbe fuori luogo una breve predica, nel corso della quale un maestro assennato coglierebbe l’occasione per parlare delle sofferenze patite dai primi cristiani, dei tormenti dei martiri, di Nostro Signore che esorta i discepoli a prendere la loro croce e seguirlo, poiché l’uomo non vive di solo pane, ma di ogni parola che procede dalla bocca di Dio, della consolazione divina delle parole: Se soffrite la fame e la sete per amor mio, allora siete felici.
Ah, signorina Temple, quando mettete in bocca a queste creature pane e formaggio al posto della pappa d’avena bruciata, forse nutrirete i loro corpi vili, ma non pensate a come affamate le loro anime immortali!
Brocklehurst si interruppe nuovamente, forse sopraffatto dai propri sentimenti.
All’inizio di quel discorso la signorina Temple aveva abbassato gli occhi, ma adesso guardava fisso davanti a sé, e il suo viso, per natura pallido come il marmo, sembrò assumere la freddezza immobile di quel materiale: soprattutto la bocca, così sigillata che ci sarebbe voluto lo scalpello di uno scultore per aprirla, e la fronte, che pian piano si congelava in una severità pietrificata.
Nel frattempo Brocklehurst, fermo davanti al camino con le mani dietro la schiena, contemplava con aria solenne la scolaresca. D’un tratto i suoi occhi ebbero un guizzo, come se si fossero posati su qualcosa che li aveva abbagliati o feriti.
Volgendosi, disse in tono più urgente di quello usato fin lì: Signorina Temple, signorina Temple...
Che cosa... Che cosa è quella ragazza coi capelli ricci? Capelli rossi, signora, e ricci, riccissimi!
E puntando il bastone indicò con mano tremante l’oggetto del suo orrore.
È Julia Severn rispose la Temple a voce bassissima.
Julia Severn, signora!
E perché ha i capelli arricciati, lei o chiunque altra?
Perché, sfidando ogni regola e principio di questo luogo, segue sfacciatamente i costumi mondani proprio qui, in un istituto evangelico di beneficenza arricciandosi i capelli?
Julia ha i ricci naturali ribatté la signorina Temple a voce ancora più bassa. Naturali! Sì, ma noi non dobbiamo conformarci alla natura. Io desidero che queste ragazze siano figlie della Grazia: e dunque perché tanta abbondanza? Ho detto e ridetto che voglio i capelli tirati e pettinati con modestia e semplicità. Signorina Temple, i capelli di quella ragazza vanno tagliati, tutti. Domani manderò un barbiere. E ne vedo altre che ne hanno in eccesso...
Quella ragazza alta, ditele di voltarsi.
Dite a tutte quelle sedute in prima fila di alzarsi e mettersi con la faccia rivolta al muro.
La signorina Temple si passò il fazzoletto sulle labbra, come a voler scacciare il sorriso involontario che le era spuntato; impartì l’ordine, e quando le ragazze dell’ultima classe ebbero inteso la richiesta, obbedirono.
Tirandomi un po’ indietro sulla panca riuscii a scorgere le espressioni e le smorfie con cui venne accolta la manovra: era un peccato che Brocklehurst non potesse vederle, perché forse avrebbe capito che, per quanto potesse agire in superficie, il suo potere di interferire con ciò che stava sotto era molto più limitato di quanto immaginasse.
Scrutò il rovescio di quelle medaglie viventi per cinque minuti, infine pronunciò la sentenza.
Le parole caddero nel silenzio come rintocchi funebri: Tutte quelle crocchie vanno tagliate.
La signorina Temple cercò di protestare.
Signora insistette lui, io servo un Padrone il cui regno non è di questo mondo: la mia missione è di mortificare in queste ragazze i desideri della carne, di insegnar loro a vestirsi con modestia e sobrietà, non certo a presentarsi con acconciature stravaganti e vesti ricercate.
E invece non ce n’è una che non abbia le chiome intrecciate come se fosse stata la vanità stessa a pettinarle: ve lo ripeto, i capelli vanno tagliati. Pensate alla perdita di tempo, al... E qui Brocklehurst fu interrotto dall’ingresso di tre signore in visita come lui. Peccato non fossero arrivate un po’ prima, in tempo per ascoltare la filippica su come ci si deve vestire, perché sfoggiavano tutte ricche vesti di seta, velluto e pelliccia.
Le due più giovani, due belle ragazze sui sedici, diciassette anni, portavano cappelli di castoro grigio, secondo la moda del tempo, guarniti da piume di struzzo, e sotto la tesa di quei leggiadri copricapo scendeva un’elaborata cascata di trecce e riccioli.
La più anziana era avvolta in un prezioso scialle di velluto con profili d’ermellino, e sul davanti portava un toupet di ricci alla francese. Le signore si trattava nientemeno che della signora Brocklehurst e delle figlie vennero ricevute con deferenza dalla signorina Temple e accompagnate ai posti d’onore in fondo alla stanza.
Apparentemente erano arrivate in carrozza col loro reverendo marito e padre e avevano perquisito le stanze di sopra mentre lui rivedeva i conti con l’economa, interrogava la lavandaia e faceva la predica alla direttrice.
Dal canto loro, cominciarono subito a rivolgere osservazioni e rimproveri alla signorina Smith, che era incaricata di tenere in ordine la biancheria e di ispezionare i dormitori: ma io non ebbi il tempo di ascoltare quello che dicevano, c’erano altre questioni a distrarmi e a reclamare la mia attenzione.
Fino a quel momento, pur ascoltando le parole di Brocklehurst e della Temple, non avevo trascurato, allo stesso tempo, di prendere precauzioni per garantirmi la sicurezza personale, e pensavo di farcela, se solo riuscivo a non farmi notare. A questo scopo, mi ero seduta molto indietro sulla panca e, fingendomi impegnata con le operazioni, tenevo la lavagnetta in modo da nascondere la faccia.
E l’avrei fatta franca, se la lavagna non mi avesse tradita scivolandomi non so come di mano, e se cadendo a terra con un fracasso assordante non avesse attirato gli sguardi di tutti su di me.
Allora seppi che era finita, e, mentre mi chinavo per raccogliere la lavagna a pezzi, mi preparai al peggio.
Che immancabilmente arrivò. Che ragazza sbadata!
disse Brocklehurst, e subito dopo: È la nuova allieva, vedo.
E prima che potessi riprendere fiato: A proposito, ho un discorsetto da fare al suo riguardo.
Infine, con voce tonante come mi sembrò alta quella voce!
La bambina che ha rotto la lavagna si faccia avanti! Se fosse dipeso da me, non sarei riuscita a muovermi: ero paralizzata.
Ma le due ragazze grandi che mi sedevano accanto mi misero in piedi e mi spinsero avanti, verso quel giudice terrificante, dopo di che fu la signorina Temple ad assistermi teneramente, finché mi ritrovai davanti a lui.
Non temere, Jane la udii sussurrare, ho visto che non l’hai fatto apposta, nessuno ti punirà. La dolcezza di quel sussurro mi entrò nel cuore come una stilettata.
Tra un attimo mi disprezzerà e mi considererà un’ipocrita pensai, e a quell’idea mi sentii balzare in petto un impeto di rabbia contro i Reed, i Brocklehurst e compagnia bella.
Non ero Helen Burns, io.
Portate quello sgabello disse Brocklehurst, indicandone uno altissimo da cui si era appena alzato un prefetto.
Glielo portarono. Metteteci sopra la bambina. E così fui issata sullo sgabello, non so da chi, perché non ero in condizione di notare i particolari.
Mi resi solo conto che mi trovavo ora all’altezza del naso di Brocklehurst, che lui era a meno di un metro da me, e che sotto di me si estendeva un tripudio ondeggiante di sete e pellicce in tutte le gradazioni dell’arancio e del porpora, e una nuvola di piume argentee.
Brocklehurst si schiarì la voce.
Signore disse rivolgendosi alla famiglia, signorina Temple, maestre e allieve, vedete tutte questa bambina? Certo che mi vedevano: sentivo gli occhi di tutte puntati su di me, come lenti ustorie sulla pelle.
Vedete che è ancora piccola, e potete osservare che possiede le consuete forme infantili.
Dio, nella sua infinita bontà, le ha concesso l’aspetto che ha dato a tutti noi, nessuna deformità indica che è un essere segnato.
Chi potrebbe immaginare che il Maligno ha già trovato in lei un servo e un agente?
Eppure, mi duole dirlo, è proprio così.
Ci fu un attimo di silenzio, durante il quale cercai di superare la paralisi, rendendomi conto che il Rubicone era passato e che, non potendo evitare l’ordalia, bisognava affrontarla con fermezza.
Mie care bambine continuò con accenti patetici il nero e marmoreo ministro, questa è un’occasione ben triste e dolorosa, poiché è mio preciso dovere avvertirvi che questa creatura, lungi dall’essere una pecorella del Signore, è in realtà una piccola reproba: non appartiene dunque al Suo gregge ma è, evidentemente, un’intrusa e un’estranea.
Guardatevene dunque, non seguite in alcun modo il suo esempio, e se necessario evitate la sua compagnia, escludetela dai vostri passatempi e dalle vostre conversazioni. E voi, maestre, sorvegliatela: tenete d’occhio i suoi movimenti, soppesate le sue parole, vagliate i suoi atti, punite il suo corpo per salvare la sua anima...
A patto che questa salvezza sia possibile, perché la mia lingua esita a dirlo questa ragazza, questa bambina, nata in terra cristiana ma peggiore di tanti piccoli pagani che rivolgono le loro preghiere a Brahma e si prostrano davanti a Jagganath...
Questa bambina è... una bugiarda! Quindi calò il silenzio per dieci minuti, nel corso dei quali ormai in pieno possesso delle mie facoltà mentali osservai tutte le femmine della famiglia Brocklehurst estrarre i fazzoletti e portarseli agli occhi, mentre la più vecchia si dondolava avanti e indietro e le due giovani mormoravano: Che orrore! Brocklehurst riprese a parlare.
Tutto questo io l’ho saputo dalla sua benefattrice, quella signora pia e caritatevole che la adottò quando si ritrovò orfana, la allevò come una figlia, e che per la sua bontà e generosità fu ripagata da questa sventurata con una tale spaventosa ingratitudine che perfino la sua grande protettrice fu costretta a separarla dai suoi piccini, per timore che col cattivo esempio ne contaminasse la purezza.
L’ha mandata qui perché la curassimo, come un tempo gli ebrei mandavano gli infermi a bagnarsi nelle acque ribollenti di Betesda, e perciò io vi prego, maestre e direttrice, di non lasciare mai che le acque ristagnino intorno a lei. E con questa sublime conclusione, Brocklehurst chiuse anche l’ultimo bottone dello stiffelius, borbottò qualcosa al resto della famiglia e quelli si alzarono e, dopo aver fatto un inchino alla signorina Temple, se ne uscirono tutti in gran pompa.
Quando fu sulla porta, il mio giudice disse: Lasciatela ancora mezz’ora su quello sgabello, e che nessuno le parli per il resto della giornata.
Ed eccomi lassù, dunque: proprio io, dopo aver giurato che non avrei sopportato l’onta di stare in piedi in mezzo alla stanza, ero ora esposta agli occhi di tutti su un piedistallo d’infamia.
Quanto alle mie sensazioni, nessuna lingua può descriverle; ma mentre si risvegliavano tutte insieme, mozzandomi il respiro e serrandomi la gola, una ragazza si avvicinò passandomi davanti, e mentre passava sollevò gli occhi.
Che strana luce li animava!
E che impressione straordinaria mi fece quel lume, come ne fui rinfrancata!
Fu come se un martire, o un eroe, fosse passato davanti a uno schiavo o a una vittima, e le avesse infuso nuova forza al suo passaggio.
Riuscii a dominare la smania che montava in me, alzai la testa e mi ersi sullo sgabello.
Helen Burns chiese qualcosa di poco conto alla signorina Smith, fu rimbrottata per quella domanda futile, tornò al suo posto e passandomi nuovamente davanti mi sorrise.
Che sorriso!
Me lo ricordo ancora, e so che era l’emanazione di un intelletto raffinato, di un coraggio autentico: illuminava i suoi lineamenti marcati, il viso affilato, gli occhi grigi infossati, come il riflesso di un angelo.
Eppure in quel momento Helen Burns portava al braccio la fascia che distingueva le allieve disordinate: solo un’ora prima l’avevo sentita condannare dalla Scatcherd a un pranzo di pane e acqua l’indomani, perché ricopiando un esercizio l’aveva macchiato di inchiostro.
È dunque questa la natura imperfetta dell’uomo!
Sono macchie, quelle, che compaiono anche sul più nitido dei pianeti; e occhi come quelli della Scatcherd vedono solo quei difetti minuscoli, e sono ciechi davanti all’infinito splendore dell’astro.
Capitolo 8 Prima che la mezz’ora finisse, suonarono le cinque; le lezioni terminarono, e le allieve andarono tutte nel refettorio per il tè.
Allora mi azzardai a scendere; ormai era quasi buio e mi rifugiai in un angolo, sedendomi per terra.
L’incantesimo che mi aveva sorretta fin lì cominciò a svanire, anzi, per reazione ben presto mi ritrovai prostrata con la faccia a terra, sopraffatta dal dolore.
Adesso piangevo: Helen Burns non c’era, non avevo nulla a sostenermi; abbandonata a me stessa mi lasciai andare, e le mie lacrime bagnarono le assi del pavimento.
Mi ero tanto sforzata di essere buona, a Lowood, di fare una quantità di cose: di stringere tante amicizie, di guadagnarmi il rispetto e l’affetto di tutti.
I miei progressi erano evidenti: quella mattina ero stata la prima della mia classe e la signorina Miller mi aveva lodata con trasporto: la signorina Temple aveva sfoderato un sorriso di approvazione e aveva promesso che, se nei due mesi successivi avessi continuato a migliorare così, mi avrebbe dato lezioni di inglese e di disegno.
E poi ero stata bene accolta dalle mie compagne, trattata alla pari da quelle della mia età, e nessuna mi molestava; e adesso, ancora una volta, ero di nuovo schiacciata e calpestata... Ce l’avrei mai fatta a rialzarmi? No, mai pensai, e desiderai ardentemente di morire. Mentre esprimevo questo desiderio singhiozzando con voce rotta, si avvicinò qualcuno. Trasalii... Ecco di nuovo Helen Burns: le fiamme quasi estinte la illuminarono mentre attraversava la lunga stanza deserta. Mi aveva portato pane e caffè.
Su, mangia qualcosa disse, ma io respinsi entrambi, con la sensazione che nelle condizioni in cui ero sarebbe bastato un goccio o una briciola a soffocarmi.
Helen mi osservò, probabilmente meravigliata: per quanto ci provassi non riuscivo più a contenere la mia agitazione, e continuavo a piangere forte.
Si sedette sul pavimento accanto a me, si circondò le ginocchia con le braccia e appoggiò sopra la testa: e così rimase, in silenzio, come un’indiana.
La prima a parlare fui io: Helen, perché stai con una che tutti considerano una bugiarda?
Tutti, Jane?
Santo cielo, solo ottanta persone ti hanno sentita chiamare così, e al mondo ce ne sono centinaia di milioni.
Ma cosa c’entro io con tutti quei milioni?
Quelle ottanta che conosco mi disprezzano.
Jane, ti sbagli: probabilmente in collegio non c’è nessuna che ti disprezzi o che ti trovi antipatica, anzi, sono sicura che molte provano compassione per te.
Come fanno a provare compassione dopo quello che ha detto il signor Brocklehurst? Ma non è mica un dio. E non è nemmeno un grand’uomo ammirato da tutti. Qui non è particolarmente amato, e non ha mai fatto granché per esserlo. Se ti avesse trattata come una delle sue predilette, saresti circondata da nemiche, dichiarate o no. Così invece, la maggior parte ti mostrerebbe la sua simpatia, se osasse farlo.
Le insegnanti e le allieve si mostreranno anche fredde per un paio di giorni, ma sta’ certa che nel loro cuore si nascondono sentimenti d’affetto.
E se tu continui a comportarti bene, prima o poi questi sentimenti si manifesteranno in maniera ancora più evidente, proprio perché sono stati a lungo repressi.
E poi, Jane... E qui si interruppe. Sì, Helen? dissi, mettendo una mano tra le sue. Lei mi strofinò leggermente le dita per riscaldarle, e continuò: Se anche tutto il mondo ti odiasse e pensasse che sei cattiva, se la tua coscienza ti approvasse e ti assolvesse da ogni colpa, tu non saresti senza amici. No. Lo so che dovrei avere una buona opinione di me stessa, ma non mi basta. Se gli altri non mi amano, preferisco morire che vivere... Non sopporto di essere sola e odiata da tutti, Helen. Guarda, per conquistarmi un po’ d’affetto autentico, da te o dalla signorina Temple, o da chiunque altro io ami davvero, accetterei volentieri di farmi spezzare un braccio, o di essere scagliata in aria da un toro, o di piazzarmi dietro un cavallo che scalcia e farmi sfondare il petto da uno zoccolo... Zitta, Jane! Tu dai troppa importanza all’amore degli esseri umani.
Sei troppo impulsiva, troppo appassionata.
La Mano sovrana che ti ha dato un corpo e vi ha infuso la vita ti ha dato altre risorse a parte la tua debole persona, o altre creature altrettanto deboli.
Oltre a questa terra, e oltre alla razza degli uomini, c’è un mondo invisibile e un regno abitato da puri spiriti: questo mondo è intorno a noi, perché è ovunque; e quegli spiriti ci guardano, perché sono incaricati di proteggerci.
E se noi siamo morti nel dolore e nell’ignominia, se il disprezzo ci ha colpiti da ogni parte e l’odio ci ha schiacciati, gli angeli vedono il nostro tormento e riconoscono la nostra innocenza , e Dio attende che lo spirito si separi dalla carne per offrirci la sua piena ricompensa.
Perché allora dovremmo lasciarci sopraffare dall’angoscia, visto che la vita è così breve e la morte è la porta sicura della felicità...
della gloria! Non dissi nulla: Helen era riuscita a calmarmi, ma nella tranquillità che trasmetteva c’era una vena di inesprimibile tristezza.
Nelle sue parole avvertivo un senso di sventura, ma non avrei saputo dire da dove venisse; e quando, dopo che ebbe finito di parlare, si mise ad ansimare leggermente e diede qualche colpo di tosse secca, per un attimo dimenticai i miei affanni e mi preoccupai per lei.
Posandole la testa su una spalla, le circondai la vita con le braccia; lei mi attirò a sé e rimanemmo lì tranquille e in silenzio.
Non passò molto tempo che qualcun altro entrò nella stanza.
Il vento che si era appena levato aveva spazzato dal cielo certe nuvole grevi, scoprendo la luna; e la sua luce, che filtrava da una finestra vicina, illuminava in pieno noi due e la figura che si stava avvicinando, e che scoprimmo essere la signorina Temple.
Sono venuta apposta a cercarti, Jane Eyre disse. Voglio che tu venga nella mia camera, e visto che Helen Burns è con te, può venire anche lei. Ci muovemmo dunque, e seguendo la direttrice passammo per una serie di intricati corridoi e salimmo una rampa di scale prima di raggiungere i suoi appartamenti.
Era un ambiente allegro, con un bel fuoco acceso.
La signorina Temple disse a Helen Burns di sedersi su una bassa poltrona vicino al caminetto, e dopo essersi seduta su un’altra mi chiamò accanto a sé.
È passata? chiese, guardandomi in faccia.
Hai pianto abbastanza, non sei più triste?
Credo che lo sarò per sempre.
Perché?
Perché sono stata accusata ingiustamente, e adesso voi, signora, e anche tutte le altre, penserete che sono cattiva.
Penseremo che sei quello che dimostrerai di essere, invece, bambina mia.
Continua a comportarti bene, e noi saremo contente.
Davvero, signorina Temple? Certo disse, abbracciandomi.
E adesso raccontami della signora che Brocklehurst chiama la tua benefattrice.
È la signora Reed, la moglie di mio zio.
Lui è morto, e mi ha affidata a lei.
Allora non ti ha adottata di sua volontà?
Nossignora; lei non voleva, ma mio zio, ho sentito dire spesso dalla servitù, prima di morire le ha fatto promettere che mi avrebbe tenuta sempre con sé.
Bene, Jane, tu sai, e se non lo sai te lo dico io, che quando un colpevole è accusato ha sempre la possibilità di parlare in sua difesa.
Tu sei stata accusata di menzogna, perciò ora difenditi con me meglio che puoi.
Di’ tutto quello che ti suggerisce la memoria, ma non aggiungere e non esagerare niente.
Decisi in cuor mio che mi sarei moderata e sarei stata il più possibile obiettiva: e dopo aver riflettuto qualche minuto per esporre in maniera coerente quello che avevo da dire, le raccontai tutta la storia della mia triste infanzia.
Stremata com’ero dall’emozione, il mio tono fu più pacato di quanto lo fosse di solito quando affrontavo quel triste argomento; e tenendo a mente le parole di Helen sui pericoli del lasciarsi andare al rancore, misi nelle mie parole molto meno fiele e amarezza del solito.
Quell’esposizione sobria e controllata rendeva tutto più credibile, e man mano che procedevo sentivo che la signorina Temple mi credeva in pieno.
A un certo punto avevo accennato alla visita del signor Lloyd dopo la mia crisi, perché non avevo mai dimenticato l’episodio della camera rossa, che mi aveva terrorizzata; e certo l’emozione nel riferirne i dettagli mi portò un po’ sopra le righe, poiché nulla al mondo mi avrebbe fatto dimenticare lo spasmo d’angoscia che mi aveva serrato il cuore quando la signora Reed, ignorando le mie suppliche disperate per ottenere il suo perdono, mi aveva rinchiusa la seconda volta nella camera buia e infestata dai fantasmi.
Avevo finito.
La signorina Temple mi guardò per qualche minuto in silenzio, poi disse: Ho sentito parlare del signor Lloyd e gli scriverò. Se mi confermerà quello che hai detto, sarai assolta da ogni accusa davanti a tutti: davanti a me lo sei già, Jane. Mi baciò, e continuando a tenermi accanto a sé si rivolse ora a Helen Burns.
Come ti senti questa sera, Helen?
Hai tossito molto, oggi? Non troppo, mi sembra, signora. E il dolore al petto? Va un po’ meglio.
La signorina Temple si alzò, le prese la mano e le tastò il polso, poi tornò a sedersi.
La sentii sospirare.
Rimase pensosa per qualche minuto, poi, riscuotendosi, disse allegramente: Ma stasera siete mie ospiti, e vi tratterò come tali.
Suonò la campanella. Barbara disse alla domestica quando venne, non ho ancora preso il tè. Portate il vassoio, e mettete anche due tazze per queste signorine. Ben presto arrivò il vassoio.
Che delizia per i miei occhi quelle tazze di porcellana e la teiera dai colori vivaci posate sul tavolino rotondo vicino al fuoco!
Com’era fragrante l’aroma del tè, e il profumo del pane tostato!
Con mia grande delusione mi accorsi però che il pane era pochissimo, e se ne accorse anche la signorina Temple.
Barbara disse, non potresti portare ancora un po’ di pane e burro?
Per tre non basta. Barbara uscì per tornare di lì a poco.
Signora, la signora Harden dice che ha mandato la solita quantità.
La signora Harden, occorre dirlo, era l’economa, una donna della stessa pasta di Brocklehurst, fatta per metà di ferro e per l’altra metà di stecche di balena.
Oh, molto bene! rispose la signorina Temple.
Allora immagino che dovremo farcelo bastare, Barbara.
E quando la ragazza si ritirò aggiunse, sorridendo: Per fortuna sono in grado di supplire alle mancanze, per questa volta.
E dopo aver invitato entrambe ad avvicinarci al tavolino e aver messo davanti a ciascuna una tazza di tè con un invitante ma minuscolo pezzetto di pane tostato, si alzò, aprì un cassetto chiuso a chiave, ne estrasse un pacchetto che, scartato, rivelò ai nostri occhi una torta ai semi aromatici piuttosto grande.
Volevo darvene un po’ da portare via disse, ma visto che il pane scarseggia dovrete mangiarla adesso e si mise a tagliarne fette generose.
Quella sera fu come banchettare a nettare e ambrosia, e il sorriso di gratificazione con cui ci guardava la nostra ospite mentre placavamo il nostro appetito deprivato con le leccornie che con tanta generosità ci offriva non era certo il piacere minore.
Quando finimmo di mangiare e il vassoio fu portato via, ci chiamò di nuovo vicino al fuoco. Ci sedemmo accanto a lei, io da una parte e Helen dall’altra, e lei e Helen cominciarono una conversazione che per me fu un privilegio poter ascoltare.
La signorina Temple aveva sempre un’espressione serena, un atteggiamento pieno di dignità, una raffinatezza e una proprietà di linguaggio che le impedivano di esagerare, di scaldarsi, di alterarsi: in lei c’era qualcosa che ispirava una sorta di ammirata soggezione, che temperava un poco il piacere di chi la guardava e l’ascoltava.
Così accadde anche a me; quanto a Helen Burns, mi lasciò addirittura sbalordita.
Il pasto ristoratore, il fuoco vivo, la presenza e l’affetto della sua amata maestra, o forse, ancor più di tutto questo, qualcosa nel suo spirito singolare, avevano risvegliato tutte le sue facoltà.
Adesso erano vive e ardenti, e splendevano prima di tutto nel colorito acceso delle guance, che fino a quel momento avevo sempre visto pallide ed esangui; e poi negli occhi lustri e umidi, che di colpo avevano assunto una bellezza ancora più singolare di quelli della signorina Temple, una bellezza che non dipendeva dal colore né dalla lunghezza delle ciglia né dalla linea precisa delle sopracciglia, ma dall’intenzione, dal movimento, dal fulgore che li animava. Poi l’anima si affacciò alle labbra e le parole fluirono, da quale fonte non so: può una ragazza di quattordici anni possedere un cuore abbastanza grande e vigoroso da contenere il flusso impetuoso di un’eloquenza piena, fervida e pura? Tale era la natura dell’eloquio di Helen in quella indimenticabile serata; sembrava che il suo spirito avesse fretta di vivere in quel breve lasso di tempo tutto ciò che ad altri è dato nel corso di una lunga esistenza. Trattarono argomenti di cui non sapevo nulla: di popoli ed epoche passate, di paesi lontani, di segreti della natura scoperti o immaginati.
E parlarono di libri: quanti ne avevano letti! Che immensa cultura avevano!
E che familiarità avevano coi nomi e con gli autori francesi: ma giunsi al colmo dello stupore quando la signorina Temple chiese a Helen se ogni tanto trovava un momento per ripassare il latino che le aveva insegnato suo padre e, prendendo un libro da uno scaffale, la pregò di leggere e tradurre una pagina di Virgilio.
E mentre Helen obbediva, la mia adorazione per lei cresceva a ogni verso che udivo. Aveva appena finito quando suonò la campanella che annunciava l’ora di andare a letto.
Non era ammesso alcun ritardo, perciò la signorina Temple ci abbracciò entrambe, e mentre ci stringeva al cuore disse: Dio vi benedica, bambine mie! Trattenne Helen un po’ più di me, sembrava più riluttante a lasciarla andare. Fu Helen che i suoi occhi seguirono fino alla porta, fu per lei che sospirò tristemente per la seconda volta, che si asciugò una lacrima dalla guancia.
Raggiunto il dormitorio udimmo la voce della Scatcherd: stava controllando i cassetti e aveva appena aperto quello di Helen Burns, e quando entrammo accolse Helen con un aspro rimbrotto e le disse che l’indomani le avrebbe attaccato alla schiena una mezza dozzina di capi mal piegati.
Le mie cose erano davvero in un disordine vergognoso mi sussurrò Helen. Avevo intenzione di metterle in ordine, ma mi sono dimenticata.
La mattina dopo, la Scatcherd scrisse la parola Disordinata a caratteri enormi su un pezzo di cartone e lo legò come un filatterio intorno alla fronte di Helen, la sua bella fronte ampia, delicata, intelligente e benevola.
Lei lo portò fino a sera, con pazienza e senza rancore, perché lo considerava un castigo meritato. Appena la Scatcherd si ritirò, dopo le lezioni pomeridiane, corsi da Helen, glielo strappai e lo gettai nel fuoco.
La furia di cui lei era incapace ardeva in me dall’inizio di quella giornata, e grosse e calde lacrime non avevano smesso un momento di bruciarmi le guance, perché lo spettacolo della sua mesta rassegnazione mi straziava il cuore.
Circa una settimana dopo gli eventi che ho narrato, la signorina Temple, che aveva scritto al signor Lloyd, ricevette una risposta che a quanto pare confermava il mio resoconto.
La direttrice dunque, dopo aver riunito scolaresca e insegnanti, annunciò che era stata condotta un’inchiesta per verificare le accuse a carico di Jane Eyre, e che era molto felice di poterla dichiarare del tutto assolta da ogni colpa.
Le insegnanti allora vennero a stringermi la mano e a baciarmi tutte quante, e tra le file delle mie compagne corse un mormorio soddisfatto. Sollevata così da quel pesante fardello, da quel momento mi rimisi al lavoro, decisa a farmi largo in mezzo a qualsiasi difficoltà. Sgobbai duramente, e la riuscita fu proporzionale agli sforzi: la mia memoria, che non era certo una mia dote naturale, migliorò con la pratica, l’esercizio affinò l’intelletto. Nell’arco di poche settimane fui promossa a una classe superiore, meno di due mesi dopo mi permisero di cominciare a studiare il francese e il disegno.
Nello stesso giorno imparai i primi due tempi del verbo Être e feci uno schizzo della mia prima casa, anche se la pendenza dei muri faceva concorrenza a quella della torre di Pisa.
Quella sera, andando a dormire, mi dimenticai di preparare nella mia immaginazione la solita cena luculliana a base di patate arrosto fumanti, pane bianco e latte fresco, che mi distoglieva un po’ dai morsi della fame.
Mi saziai invece con lo spettacolo di disegni ideali che vedevo nel buio, tutti opera delle mie mani: la mia matita immaginaria tracciava liberamente case e alberi, rocce e rovine pittoresche, paesaggi campestri con animali degni di un pittore olandese, delicate raffigurazioni di farfalle svolazzanti su boccioli di rosa, di uccelli che becchettano ciliegie mature, di nidi di scriccioli che racchiudono uova perlacee, inghirlandati da teneri ramoscelli d’edera.
Mi domandavo anche, in cuor mio, se sarei stata già in grado di tradurre un libriccino di racconti francesi che Madame Pierrot mi aveva mostrato quel giorno, ma prima di riuscire a risolvere la questione mi addormentai felicemente.
Diceva bene Salomone: Meglio un piatto di verdura dove c’è amore, che un bue ingrassato dove c’è odio.
Ormai non avrei scambiato Lowood, e tutte le sue privazioni, con Gateshead e i suoi lussi quotidiani.
Capitolo 9 Ma le privazioni, o meglio gli stenti di Lowood diminuirono.
Si avvicinava la primavera, anzi, era già arrivata: le gelate invernali erano finite, la neve si era sciolta e il vento si era fatto meno pungente. I miei poveri piedi, che l’aria tagliente di gennaio aveva scorticato e gonfiato al punto da farmi zoppicare, con la mite brezza di aprile pian piano guarirono e smisero di dolermi. Le temperature artiche della sera e della mattina non ci gelavano più il sangue nelle vene, e l’ora di gioco in giardino era diventata sopportabile, anzi, qualche volta, col sole, era perfino un intermezzo gradevole. Le aiuole scure si coprirono di una verzura che, rinnovandosi ogni mattina, faceva pensare che la Speranza le sfiorasse di notte, lasciando tracce ogni giorno più vivide. Tra le foglie spuntavano i fiori: bucaneve, crochi, primule purpuree e viole del pensiero dal bottone dorato. Adesso il giovedì pomeriggio non c’era lezione e andavamo a passeggiare, e ai margini del sentiero, sotto le siepi, trovavamo fiori ancora più belli e appena sbocciati.
Con mia grande gioia, scoprii anche che oltre gli alti muri irti di punte che cingevano il nostro giardino ci attendevano piaceri che solo l’orizzonte limitava: un paesaggio di nobili alture che circondavano un’ampia vallata verdeggiante e ombrosa, un ruscello scintillante dalle rive schiumose pieno di ciottoli scuri.
Che scenario diverso da quello che avevo contemplato sotto il cielo di ferro dell’inverno, irrigidito dal gelo, sotto una coltre di neve!
Quando brume gelide come la morte si spostavano sotto la spinta dei venti orientali lungo quelle cime violacee e rotolavano a valle e lambivano la golena fino a confondersi coi vapori gelidi del ruscello!
Il ruscello a quell’epoca era in realtà un torrente torbido che straripava travolgendo il bosco con uno scroscio rabbioso, spesso accompagnato da raffiche di pioggia o da turbini di nevischio; e gli alberi sulle sue rive erano solo una fila di scheletri.
Aprile lasciò il posto a maggio, e fu un maggio fulgido e senza una nube, con giorni di cielo azzurro e sole tiepido, rinfrescati da dolci brezze provenienti da ovest o da sud.
Ora la natura era in pieno rigoglio: Lowood scioglieva le chiome, verde e fiori trionfavano ovunque, il grande olmo, il frassino, le querce scheletriche tornavano a nuova vita, le piante crescevano a profusione nei recessi del bosco, innumerevoli varietà di muschio riempivano le cavità, creando un bizzarro effetto di sole screziato nella distesa di primule selvatiche: sotto i miei occhi il loro oro pallido baluginava qua e là nei recessi ombrosi, spargendovi gocce di tenera luce.
Godevo spesso e intensamente di tutto questo, libera, inosservata e quasi in perfetta solitudine, e questa inconsueta e gioiosa libertà aveva un motivo, che mi accingo ora a spiegare.
Parlando di questa dimora affacciata sulle rive di un torrente e racchiusa tra boschi e colline, non ho forse descritto un luogo idillico dove abitare?
Idillico, certo, ma se fosse anche salubre era tutto da dimostrare.
La valle boscosa in cui sorgeva Lowood era una culla di umori malsani che, con l’avanzare della primavera, si insinuarono nell’orfanotrofio portando il tifo nelle aule e nei dormitori affollati, e, prima di maggio, trasformarono il convitto in un ospedale.
La denutrizione e i raffreddori trascurati avevano predisposto la maggior parte delle allieve al contagio: quarantacinque ragazze su ottanta si ammalarono contemporaneamente.
Le lezioni si interruppero, le regole si allentarono.
Alle poche rimaste in salute era permesso quasi tutto, perché il medico insisteva sulla necessità di movimento per non fare ammalare anche loro; e in ogni caso nessuno aveva il tempo di sorvegliarle o di trattenerle.
Tutta l’attenzione della signorina Temple era concentrata sulle pazienti: in pratica viveva nell’infermeria, e ne usciva solo per riposare poche ore durante la notte.
Le insegnanti erano impegnate dalla mattina alla sera a occuparsi dei bagagli e di altre incombenze per la partenza delle ragazze così fortunate da avere amici e parenti disposti a toglierle dal luogo del contagio.
Molte, già colpite dalla malattia, tornarono a casa solo per morire; altre finirono la loro esistenza terrena in collegio, e furono sepolte in fretta e senza tante cerimonie, perché la natura del morbo non consentiva indugi.
Mentre la malattia si era insediata in pianta stabile a Lowood e la morte vi giungeva regolarmente in visita, mentre cupezza e terrore si annidavano tra le sue mura, le stanze e i corridoi emanavano miasmi d’ospedale e i medicinali e le pasticche lottavano invano per coprire il lezzo della morte, fuori dal collegio quel fulgido maggio brillava senza una nuvola sul paesaggio di fiere colline e boschi meravigliosi.
Anche il giardino traboccava di fiori: i malvoni erano cresciuti come alberi, i gigli si erano schiusi, i tulipani e le rose erano in piena fioritura; fiori rosati di armeria e pratoline cremisi ravvivavano le bordure delle piccole aiuole; le rose canine emanavano, mattina e sera, il loro aroma speziato di mela: ma questi fragranti tesori erano inutili per la maggior parte delle ospiti di Lowood, se non per fornire di tanto in tanto un mazzetto di erbe e fiori da posare su una bara.
Ma io, assieme alle altre che continuavano a star bene, godevo indisturbata delle bellezze del paesaggio e della stagione: ci lasciavano vagare per i boschi dalla mattina alla sera come zingari; facevamo quello che ci pareva, andavamo dove ci pareva, e la vita era decisamente migliorata.
Adesso Brocklehurst e la famiglia se ne stavano ben lontani da Lowood: nessuno ficcava più il naso nella gestione domestica, per paura di ammalarsi anche quell’arpia dell’economa aveva fatto fagotto e quella che aveva preso il suo posto, la vecchia direttrice del dispensario di Lowton, poco avvezza alle abitudini del luogo, si comportava con relativa generosità.
Oltretutto, c’erano meno persone da nutrire: siccome le malate mangiavano poco, le ciotole della colazione venivano riempite con dovizia, e quando mancava il tempo per preparare un pasto come si deve il che accadeva di frequente la donna ci dava un pezzettone di pasticcio freddo, o una grossa fetta di pane e formaggio che portavamo con noi nei boschi, dove ognuna sceglieva il punto che più le piaceva e pranzava come una regina.
Il mio posto preferito era un sasso liscio e piatto, che sorgeva bianco e asciutto proprio in mezzo al ruscello e che si raggiungeva solo guadando l’acqua, come facevo io a piedi nudi.
Era grande abbastanza perché vi si potesse comodamente sedere un’altra ragazza oltre a me, e la prescelta in quel periodo era una certa Mary Ann Wilson, un tipo perspicace e dotata di spirito d’osservazione alla quale mi piaceva accompagnarmi in parte per via della sua arguzia e della sua originalità, in parte perché con lei mi sentivo a mio agio.
Più grande di me di qualche anno, aveva una maggiore esperienza del mondo, e poteva raccontarmi parecchie cose interessanti: con lei la mia curiosità era appagata; e poi era anche indulgente con i miei difetti, e mi lasciava parlare senza impormi alcun freno.
Lei aveva un talento naturale per il racconto, io per l’analisi; le piaceva informare, e a me porre domande: perciò andavamo d’amore e d’accordo, e la reciproca frequentazione ci procurava un gran divertimento, sebbene il nostro carattere non ne uscisse certo migliorato.
E dov’era, nel frattempo, Helen Burns?
Perché non passavo quelle piacevoli giornate di libertà in sua compagnia?
L’avevo forse dimenticata?
O ero così spregevole da essermi stancata della sua schietta compagnia?
Quella Mary Ann Wilson non era certo all’altezza della mia vecchia amica: sapeva soltanto raccontarmi storielle divertenti, e scambiare con me i pettegolezzi maligni o piccanti a cui mi abbandonavo di tanto in tanto, mentre Helen, se ho detto il vero, sapeva offrire a quelli che avevano il privilegio di ascoltarla il gusto di cose tanto più elevate.
Sì, lettore, sapevo e mi rendevo conto di tutto questo; e sebbene io sia una creatura imperfetta, con molti difetti e pochi meriti, non mi ero mai stancata di Helen Burns, né avevo mai smesso di provare per lei il sentimento d’affetto più forte, tenero e rispettoso che abbia mai albergato nel mio cuore.
E come poteva essere altrimenti, quando Helen, sempre e in ogni circostanza, mi aveva dimostrato la sua amicizia profonda e fidata, che né il cattivo umore né l’irritazione avevano mai turbato?
Ma Helen al momento era malata, e da qualche settimana non la vedevo perché era stata portata in non so quale stanza del piano superiore.
Non era, mi dissero, con le pazienti febbricitanti nella parte della casa allestita a ospedale, perché non era malata di tifo ma di tisi: e io, nella mia ignoranza, mi figuravo un malanno passeggero, che il tempo e le cure avrebbero senz’altro guarito.
Quest’idea fu rafforzata dal fatto che in un paio di pomeriggi di sole e temperatura particolarmente mite, la signorina Temple la accompagnò in giardino, anche se in queste occasioni non mi permisero di avvicinarmi né di parlarle: la vidi solo dalla finestra dell’aula, e nemmeno chiaramente, perché era tutta infagottata e seduta lontano, sotto il portico.
Una sera, all’inizio di giugno, ero rimasta fino a tardi nel bosco insieme a Mary Ann; come sempre ci eravamo separate dalle altre, per spingerci lontano: così lontano che ci eravamo perse, e fummo costrette a chiedere la strada in una capanna isolata, dove vivevano un uomo e una donna che allevavano un branco di maiali quasi selvatici nutrendoli con le ghiande dei boschi.
Quando tornammo, era già spuntata la luna: davanti al cancello c’era un cavallo che riconoscemmo subito, perché era quello del medico. Qualcuno doveva stare molto male, osservò Mary Ann, altrimenti non avrebbero chiamato il dottor Bates a quell’ora. Poi entrò in casa, mentre io rimasi fuori ancora qualche minuto per piantare nella mia aiuola una manciata di radici che avevo strappato nel bosco e che temevo sarebbero appassite se avessi aspettato la mattina dopo. Fatto questo, mi fermai in giardino ancora un po’. I fiori, umidi di rugiada, emanavano un profumo così dolce; era una sera deliziosa, tiepida, serena.
Un ultimo barbaglio di luce a occidente prometteva una giornata altrettanto bella l’indomani, mentre nel cielo calmo, a est, la luna si levava maestosa.
Stavo contemplando tutto ciò e godendone come può goderne un bambino, quando nella mia mente si insinuò un pensiero che non mi aveva mai sfiorato prima: Che tristezza dover stare a letto malati, ora, e rischiare di morire!
Il mondo è un luogo così bello... Sarebbe terribile doverlo lasciare, e per andare chissà dove, poi?
E allora la mia mente fece il primo sforzo serio per comprendere quello che le era stato instillato riguardo al cielo e all’inferno, e per la prima volta si ritrasse smarrita, per la prima volta, guardandosi alle spalle e davanti a sé, e da una parte e dall’altra, non vide altro che un abisso insondabile: sentiva solo il punto in cui si trovava, il presente; tutto il resto era una nube informe, un vuoto senza fine; e tremò all’idea di vacillare e precipitare in quel caos.
Mentre riflettevo su questa nuova idea, sentii aprirsi la porta principale: ne uscì il dottor Bates, accompagnato da un’infermiera.
La quale, dopo aver aspettato che lui montasse a cavallo e partisse, fece per chiudere la porta, ma io corsi da lei.
Come sta Helen Burns?
Molto male fu la risposta.
Il dottor Bates è venuto a visitare lei?
Sì. E cosa dice?
Dice che non rimarrà ancora molto con noi.
Questa frase, pronunciata solo il giorno prima, mi avrebbe fatto credere che Helen stava semplicemente per essere trasferita in Northumberland, a casa sua.
Non avrei mai sospettato che stesse per morire: ma adesso lo capii immediatamente.
Nella mia mente fu chiaro che i giorni di Helen Burns in questo mondo erano contati, e che quello in cui stava per esser trasportata era il luogo degli spiriti, ammesso che quel luogo esistesse.
Provai un fremito d’orrore, poi una fitta di dolore atroce, e infine un desiderio, o meglio la necessità di vederla, e chiesi in quale stanza si trovasse.
È nella camera della signorina Temple disse l’infermiera.
Posso salire a parlare con lei?
Oh, no, bambina mia! Non è davvero il caso.
E adesso è ora che tu rientri, ti verrà la febbre se rimani fuori con questa umidità.
L’infermiera chiuse la porta principale e io passai da quella laterale, che conduceva all’aula scolastica: appena in tempo, perché erano le nove e la signorina Miller stava chiamando le allieve per mandarle a letto.
Più o meno due ore dopo, probabilmente verso le undici, ero ancora sveglia e, visto il perfetto silenzio del dormitorio, mi convinsi che le mie compagne fossero tutte immerse in un sonno profondo.
Allora mi alzai piano, infilai il vestito sopra la camicia da notte e, a piedi scalzi, sgusciai fuori e mi avviai verso la stanza della signorina Temple.
Si trovava esattamente dalla parte opposta dell’edificio, ma conoscevo la strada, e la luce della luna nel limpido cielo estivo, che filtrava ogni tanto dalle finestre dei corridoi, mi permise di trovarla senza difficoltà.
Un odore di canfora e di aceto bruciato mi disse che ero vicino all’infermeria, e mi affrettai a passare davanti alla porta per paura che l’infermiera di guardia mi sentisse. Avevo il terrore che qualcuno mi scoprisse e mi rimandasse indietro, perché dovevo vedere Helen, dovevo abbracciarla prima che morisse, dovevo baciarla per l’ultima volta, scambiare con lei un’ultima parola.
Dopo aver sceso una scala, attraversato un’ala della casa al piano di sotto ed essere riuscita ad aprire e richiudere due porte senza fare rumore, raggiunsi un’altra rampa; salii, e mi ritrovai di fronte la stanza della signorina Temple.
Dal buco della serratura e sotto la porta filtrava una luce; tutt’intorno regnava un profondo silenzio.
Avvicinandomi, mi accorsi che la porta era socchiusa, probabilmente per far entrare un po’ d’aria in quel luogo chiuso di malattia.
Non riuscendo a trattenermi e piena di impazienza, con l’anima e i sensi scossi da spasmi di dolore, la spinsi e guardai dentro.
I miei occhi cercarono Helen, temendo di trovare la morte.
Vicino al letto della signorina Temple, in parte coperto dal baldacchino bianco, c’era un lettuccio.
Vidi una sagoma sotto le coperte, ma la faccia era nascosta dai drappi; l’infermiera con cui avevo parlato in giardino era seduta in poltrona, e dormiva; sul tavolo ardeva ancora la luce fioca di una candela.
La signorina Temple non c’era: in seguito seppi che era stata chiamata in infermeria al capezzale di una paziente in delirio.
Feci qualche passo e mi fermai di fianco al lettuccio: tenevo la mano sulla tenda, ma prima di scostarla preferii parlare.
L’idea di vedere un cadavere mi atterriva.
Helen! sussurrai piano.
Sei sveglia?
Lei si mosse, aprì la tenda e io vidi il suo viso, pallido, sciupato, e tuttavia composto; era cambiata così poco che i miei timori svanirono all’istante.
Sei tu, Jane? Possibile?
domandò col suo tono gentile.
Oh! pensai. Allora non sta per morire, si sono sbagliati.
Non potrebbe parlare ed essere così tranquilla, altrimenti.
Mi avvicinai al lettino e la baciai: la fronte era gelida, e anche le guance erano fredde e smagrite, come le mani e i polsi, ma lei sorrideva come un tempo.
Perché sei venuta, Jane?
Sono le undici passate, ho sentito i rintocchi pochi minuti fa. Sono venuta per vederti, Helen.
Ho saputo che eri molto malata, e non riuscivo a dormire senza averti parlato.
Sei venuta a dirmi addio, allora, e probabilmente hai fatto appena in tempo.
Stai per partire, Helen?
Torni a casa?
Sì, a casa, per sempre...
Alla mia ultima casa. No, no, Helen!
Mi interruppi angosciata.
Mentre cercavo di ricacciare le lacrime, Helen fu presa da un accesso di tosse, che però non svegliò l’infermiera.
Quando finì, rimase per qualche minuto spossata, poi sussurrò: Jane, hai i piedini scalzi, sdraiati qui e copriti con la mia trapunta. Obbedii, e lei mi abbracciò mentre mi rannicchiavo vicino a lei.
Dopo un lungo silenzio riprese a parlare, sempre sussurrando: Sono molto felice, Jane, e quando ti diranno che sono morta non devi assolutamente affliggerti: non ce n’è motivo.
Tutti dobbiamo morire un giorno, e la malattia che mi sta portando via non è dolorosa, è dolce e graduale, e la mia mente è in pace.
Non lascio nessuno a piangere la mia morte: ho solo mio padre, ma si è risposato da poco e non gli mancherò troppo.
Morendo giovane, eviterò grandi sofferenze.
E poi non avevo qualità o talenti per cavarmela granché bene nella vita: chissà quanti errori avrei fatto.
Ma dove stai andando, Helen?
Riesci a vederlo?
Lo sai?
Io credo: ho la fede.
Sto andando da Dio. Dov’è Dio?
Che cos’è Dio?
Colui che ha creato me e te, e che non distruggerà mai la Sua opera.
Io ho una fiducia assoluta nella Sua potenza, e confido interamente nella Sua bontà: conto le ore in attesa di quella fatidica che mi restituirà a Lui, e mi rivelerà il Suo volto.
E dunque tu sei sicura, Helen, che il Cielo esiste, e che è là che andiamo quando moriamo?
Sono sicura che c’è un’altra vita, e credo che Dio sia buono. Posso affidare a Lui ciò che in me è immortale senza alcun timore.
Dio è mio padre. Dio è mio amico. Io lo amo e credo che Egli mi ami. E ti rivedrò, Helen, quando sarò morta anch’io?
Tu verrai nello stesso luogo di beatitudine, e sarai ricevuta dallo stesso potente Genitore universale, non c’è dubbio, cara Jane.
Mi posi altre domande, ma questa volta solo dentro di me.
Dov’è quel luogo?
Esiste davvero?
E mi aggrappai più forte a Helen; mi sembrò più preziosa che mai, e avevo la sensazione di non poterla lasciare andare.
Rimasi lì distesa premendole la faccia sul collo. Dopo un po’ lei mi disse con un tono dolcissimo: Come sto bene!
L’ultimo accesso di tosse mi ha stancata un poco, e adesso sento che potrei addormentarmi.
Ma tu non mi lasciare, Jane, mi piace averti vicina. Rimarrò con te, Helen cara: nessuno mi porterà via.
Stai abbastanza calda, cara?
Sì.
Buonanotte, Jane.
Buonanotte, Helen.
Poi mi baciò, io la baciai a mia volta e ben presto ci addormentammo tutte e due. Quando mi svegliai era giorno fatto: a destarmi era stato un movimento insolito. Alzai gli occhi, e mi accorsi che ero nel corridoio, tra le braccia dell’infermiera che mi stava riportando nel dormitorio. Nessuno mi ammonì per essermi alzata dal letto, avevano altro a cui pensare.
Le mie numerose domande non ottennero risposta; ma un paio di giorni dopo venni a sapere che la signorina Temple, tornando nella sua stanza all’alba, mi aveva trovata nel lettuccio, con la faccia contro la spalla di Helen Burns e le braccia che le stringevano il collo.
Io ero addormentata e Helen... morta.
La sua tomba è nel cimitero di Brocklebridge: dopo la sua morte, per quindici anni a coprirla ci fu solo un tumulo erboso, ma ora a indicare quel punto c’è una lapide di marmo grigio con inciso il suo nome e la parola Resurgam.
Capitolo 10 Fin qui ho riportato nei minimi particolari gli avvenimenti della mia insignificante esistenza: ho dedicato ai primi dieci anni della mia vita quasi altrettanti capitoli.
Ma questa non vuole essere una vera e propria autobiografia: mi impegno ad appellarmi alla memoria solo quando sarò certa che mi offrirà risposte sufficientemente interessanti.
Per questo passerò sotto silenzio quasi otto anni della mia vita: poche righe basteranno infatti a stabilire un legame tra i fatti di quel periodo e ciò che accadde in seguito.
Dopo aver compiuto la sua missione devastatrice a Lowood, la febbre tifoidea a poco a poco abbandonò quel luogo; ma non prima che la sua virulenza e il numero delle vittime avessero attirato l’attenzione pubblica sul nostro collegio.
Fu condotta un’indagine sulle origini di quel flagello, e uno dopo l’altro vennero alla luce fatti che suscitarono l’indignazione generale.
La natura insalubre del posto, la quantità e la qualità del cibo servito alle allieve, l’acqua inquinata e fetida usata per cucinare, la miseria degli abiti e degli alloggi delle ragazze, tutto questo fu presto di dominio pubblico, e se la scoperta ebbe conseguenze mortificanti per Brocklehurst, certo fu un bene per l’istituto.
Diverse persone ricche e caritatevoli della zona contribuirono a piene mani alla costruzione di un edificio più adatto in una località più adatta; furono istituite nuove regole, introdotti miglioramenti nel vitto e nel vestiario, e l’amministrazione dei fondi del collegio venne affidata a un apposito comitato.
Brocklehurst, che con il suo denaro e i suoi agganci non poteva essere messo da parte, mantenne la carica di tesoriere, ma fu assistito nell’esercizio delle sue funzioni da uomini più comprensivi e di ampie vedute: anche la sua mansione di ispettore fu condivisa con persone in grado di coniugare rigore e ragionevolezza, economia e agio, rettitudine e compassione.
In seguito a queste migliorie, la scuola divenne col tempo un’istituzione davvero utile e nobile.
Dopo questa trasformazione io rimasi tra quelle mura per otto anni, sei come allieva e due come insegnante, e sia in una veste sia nell’altra posso testimoniare del suo valore e della sua importanza.
In quegli otto anni condussi una vita monotona ma certo non infelice, poiché mi diedi molto da fare.
Avevo a portata di mano i mezzi per procurarmi un’ottima istruzione; mi sosteneva inoltre una vera passione per alcune materie e il desiderio di eccellere in tutte quante, oltre al piacere di risultare gradita alle mie insegnanti, soprattutto a quelle che amavo.
Insomma, trassi il massimo profitto dai vantaggi che mi venivano offerti. A un certo punto divenni l’allieva migliore dell’ultima classe, quindi passai al ruolo di insegnante, compito che assolsi con zelo per due anni. Ma alla fine di quel periodo qualcosa in me cambiò.
Nel mezzo di tutti quei mutamenti, la signorina Temple aveva continuato fino a quel momento a essere la direttrice del collegio; era ai suoi insegnamenti che dovevo la parte migliore di quello che avevo imparato; la sua amicizia e la sua compagnia erano state un continuo conforto; per me era stata una madre, una maestra, e, negli ultimi tempi, un’amica. In quel periodo si sposò, assieme al marito si trasferì in una contea lontana, e di conseguenza io la persi per sempre. Dal giorno della sua partenza non fui più la stessa: con lei era scomparso ogni senso di sicurezza, ogni associazione che in qualche modo aveva fatto di Lowood la mia casa.
Da lei avevo assimilato qualche tratto del carattere e molte delle sue abitudini; i miei pensieri erano più armoniosi, i miei sentimenti più regolati.
Mi ero consacrata al dovere e all’ordine, ero tranquilla e appagata, o almeno così credevo; agli occhi degli altri, e di solito anche ai miei, ero diventata una persona disciplinata e sottomessa.
Ma il destino, sotto le spoglie del reverendo Nasmyth, si mise tra me e la signorina Temple.
Poco dopo la cerimonia nuziale la vidi salire in abito da viaggio su una carrozza a nolo, e rimasi a guardare la vettura che saliva per la collina per poi sparire oltre la cima; dopo di che mi ritirai nella mia stanza, dove trascorsi la maggior parte di quel giorno di vacanza concesso per festeggiare le nozze.
Andai su e giù quasi tutto il tempo.
Non riuscivo a pensare ad altro che alla mia perdita, e a come porvi rimedio; ma quando smisi di riflettere, e alzando gli occhi scoprii che il pomeriggio era passato ed era già buio da un pezzo, feci un’altra scoperta, e cioè che in quelle ore avevo subito una trasformazione.
La mia mente si era liberata di tutto ciò che aveva preso in prestito dalla signorina Temple o meglio, lei si era portata via quell’atmosfera serena che avevo sempre respirato in sua presenza e ora, ritrovandomi nel mio elemento naturale, sentivo agitarsi in me le antiche emozioni. Non era tanto la sensazione che mi fosse venuto a mancare un sostegno, ma che non ci fosse più uno scopo: avevo imparato a mantenermi calma, ma non ce n’era più ragione.
Per anni Lowood era stato il mio mondo, la mia esperienza si limitava alle sue regole e ai suoi schemi; adesso mi ricordavo che il mondo era un luogo vastissimo, e che una gamma infinita di speranze e timori, di sensazioni e passioni attendeva chi avesse il coraggio di inoltrarsi in quegli spazi sconfinati, di inseguire tra i perigli la vera conoscenza della vita.
Andai alla finestra, la aprii e guardai fuori. Ecco le due ali dell’edificio, ecco il giardino, i dintorni di Lowood, l’orizzonte di colline.
I miei occhi oltrepassarono tutto questo per fissarsi su quanto c’era di più remoto, le cime azzurre.
Erano quelle che volevo a tutti i costi valicare: tutto ciò che era racchiuso da quel confine di roccia ed erica mi sembrava una prigione, una terra d’esilio.
Seguii con lo sguardo la strada bianca che si snodava ai piedi di una montagna per poi sparire in una gola formata da altre due.
Come bramavo di seguirla! Ripensai al giorno in cui avevo percorso quella strada in diligenza, scendendo per quella collina al crepuscolo. Sembrava passato un secolo dal giorno che mi aveva portata a Lowood, e da allora non me ne ero più andata.
Le vacanze le avevo sempre passate in collegio.
La signora Reed non mi aveva mai fatta tornare a Gateshead, né lei né qualche altro membro della famiglia erano mai venuti a trovarmi.
Non avevo mai ricevuto una lettera, o un messaggio da fuori. Regole, doveri, abitudini, nozioni scolastiche, e voci, facce, frasi, abiti, preferenze, antipatie del collegio: ecco tutto ciò che sapevo della vita. E adesso sentivo che non era abbastanza. In un solo pomeriggio mi stancai di otto anni sempre uguali. Desideravo la libertà, la anelavo, pregai per averla, ma la mia preghiera sembrò perdersi nel vento leggero che soffiava in quel momento. La lasciai andare e formulai una supplica più umile, implorai un cambiamento, uno stimolo.
Ma fu come se anche quella richiesta fosse spazzata via nel vuoto e, sull’orlo della disperazione, singhiozzai: Che mi venga concessa una nuova servitù, almeno!
In quel momento la campanella della cena mi richiamò al piano di sotto.
Solo all’ora di andare a letto potei riprendere la catena interrotta delle mie riflessioni, e anche allora un’insegnante che divideva la stanza con me mi distolse, con le sue inarrestabili chiacchiere, dai pensieri a cui desideravo tornare.
Come avrei voluto che il sonno la zittisse!
Se solo avessi potuto dedicarmi in santa pace all’ultima idea che mi era venuta mentre ero alla finestra, ero sicura che sarei riuscita a inventarmi una soluzione e a trovare in essa un po’ di conforto.
Finalmente la signorina Gryce si mise a russare.
Era una gallese robusta, e fino ad allora quel concerto nasale non mi era sembrato altro che una scocciatura.
Quella sera accolsi le prime note profonde con soddisfazione. Ero libera da qualsiasi interruzione, e i pensieri che avevo quasi cancellato si ravvivarono all’istante.
Una nuova servitù! Potrebbe essere un’idea esordii . So che è possibile, perché non suona certo ideale.
Non assomiglia a parole come Libertà, Gioia, Piacere: parole davvero meravigliose, ma nient’altro che parole per me, e così vuote e fugaci che ascoltarle è una pura perdita di tempo.
Servitù, invece! Questa sì che è una parola concreta. Chiunque può servire. Io l’ho fatto per otto anni, qui; adesso tutto quello che voglio è servire altrove. Non posso decidere almeno in questo? Non è una cosa fattibile?
Ma sì, sì, dopotutto non è così arduo, se solo avessi abbastanza cervello da escogitare i mezzi per raggiungere il mio scopo.
Mi misi a sedere sul letto, sperando in quel modo di risvegliare il suddetto cervello. Era una notte gelida, perciò mi misi uno scialle sulle spalle e cominciai a spremermi le meningi. Che cosa voglio?
Un nuovo lavoro, in una nuova casa, in mezzo a facce nuove e in condizioni nuove. È questo che voglio perché è inutile desiderare qualcosa di meglio. Come si fa a ottenere un nuovo lavoro? Ci si rivolge agli amici, immagino, ma io non ne ho.
Sono in molti a non averne, e a doversela cavare da soli; e qual è la loro risorsa?
Non ne avevo idea, e la domanda rimaneva senza risposta. Allora ordinai al mio cervello di trovarne una, e in fretta.
Si mise dunque a lavorare di buona lena, tanto che mi sentivo pulsare la testa e le tempie, ma per quasi un’ora si mosse a casaccio, e ogni sforzo si rivelò vano.
Sovraeccitata da quella fatica inutile, mi alzai e feci il giro della stanza, scostai le tende, vidi un paio di stelle, e rabbrividendo mi infilai nuovamente a letto.
Ma in mia assenza una fata buona doveva aver lasciato cadere sul mio cuscino il suggerimento richiesto, perché mentre mi sdraiavo mi sovvenne, del tutto spontaneamente e senza alcuno sforzo: Chi cerca lavoro pubblica un’inserzione: devi metterne una sullo ...shire Herald.
Ma come?
Io non so nulla di inserzioni.
Ed ecco lì la risposta, bell’e pronta: Devi mettere l’annuncio e il denaro per pagarlo in una busta indirizzata all’editore dello Herald.
E alla prima occasione andrai a Lowton a imbucare la lettera. Le risposte dovranno essere indirizzate a J.E., direttamente all’ufficio postale. Nel giro di una settimana dovrai tornare e informarti se qualcuno ti ha risposto, e agire di conseguenza. Ripetei la sequenza due o tre volte nella mia mente, finché riuscii ad assimilarla. Quando l’ebbi ben chiara in testa mi addormentai soddisfatta. All’alba ero già in piedi: prima che suonasse la campanella della sveglia avevo scritto l’annuncio e l’avevo messo in una busta con l’indirizzo. Diceva: Giovane insegnante cerca impiego presso famiglia con figli sotto i quattordici anni. Abilitata all’insegnamento delle materie fondamentali per una solida istruzione inglese, oltre che del francese, del disegno e della musica.
. Scrivere a J.E., fermo posta, Lowton, contea di... La lettera rimase chiusa nel mio cassetto per tutto il giorno.
Dopo che fu servito il tè, chiesi alla nuova direttrice il permesso di andare a Lowton a sbrigare qualche piccola commissione per me e per le mie colleghe; lo ottenni senza indugio e uscii.
Bisognava percorrere due miglia ed era una serata umida, ma le giornate erano ancora lunghe; entrai in un paio di negozi, imbucai la lettera e tornai sotto una pioggia torrenziale, con gli abiti zuppi ma col cuore leggero.
La settimana seguente mi parve interminabile: alla fine trascorse, però, come ogni cosa sotto il cielo, e ancora una volta, al tramonto di una bella giornata d’autunno, mi ritrovai in cammino sulla strada di Lowton.
Era un tragitto pittoresco, tra l’altro, che per un tratto seguiva il ruscello e poi si addentrava serpeggiando nella valle, anche se quel giorno pensavo più alle lettere che forse mi aspettavano o forse no nel piccolo borgo dov’ero diretta che alla bellezza della natura.
Il motivo ufficiale della mia visita quella volta era prendere le misure per farmi confezionare un paio di scarpe, perciò sbrigai quell’incombenza per prima e quando ebbi finito attraversai la stradina linda e tranquilla in cui si trovavano sia il calzolaio sia l’ufficio postale.
L’impiegata era una vecchia signora con gli occhiali di corno sul naso e i mezziguanti neri.
Ci sono lettere per J.E.?
Lei mi scrutò al di sopra degli occhiali, poi aprì un cassetto e ci frugò dentro a lungo, così a lungo che cominciai a perdere la speranza.
Alla fine ne estrasse un documento che tenne davanti agli occhiali per quasi cinque minuti, quindi me lo porse attraverso il banco, accompagnando il gesto con un’altra occhiata indagatrice e carica di diffidenza: era per J.E.
Solo una?
chiesi. Non c’è altro disse, e io me la infilai in tasca e feci dietrofront.
Non potevo aprirla subito perché le regole del collegio mi imponevano di tornare entro le otto, ed erano già le sette e mezzo.
Al mio arrivo mi aspettavano diverse cose da fare.
Bisognava sorvegliare le ragazze durante l’ora di studio; poi toccò a me leggere le preghiere e accompagnarle a letto, infine cenai con le altre insegnanti.
Anche quando ci ritirammo per dormire mi ritrovai in compagnia dell’inevitabile signorina Gryce: la candela rimasta era quasi ridotta a un mozzicone, e io temevo che si consumasse prima che lei smettesse di parlare; fortunatamente invece la cena pesante produsse su di lei un effetto soporifero e non avevo ancora finito di svestirmi che russava già.
All’ultima luce della candela tirai fuori la busta e ruppi il sigillo, su cui era impressa l’iniziale F.; la lettera era breve.
Se J.E., che ha pubblicato l’annuncio sullo ...shire Herald di giovedì scorso è in possesso dei requisiti indicati, e se è in grado di fornire referenze adeguate e dimostrare le sue competenze, potrebbe considerare un’offerta di lavoro come istitutrice di una bambina sotto i dieci anni.
Il salario è di trenta sterline annue.
Referenze, nome, indirizzo e altre indicazioni utili vanno inviati a Signora Fairfax, Thornfield, Millcote, contea di...
Esaminai a lungo la lettera: la calligrafia era antiquata e un po’ incerta, come quella di una persona anziana.
Questo mi confortò: il timore che avevo, agendo in solitudine e facendo di testa mia, era di cacciarmi in qualche guaio; e, più di tutto, desideravo che il risultato dei miei sforzi fosse una situazione rispettabile, decorosa, en règle.
Mi sembrava dunque che la presenza di una signora in là con gli anni non fosse un elemento negativo, nella faccenda.
La signora Fairfax!
La immaginai con un abito nero e una cuffia vedovile: una donna fredda, forse, ma non scortese, un tipico esempio di vecchia rispettabilità inglese.
Thornfield!
Quello era, senza dubbio, il nome della casa: un posto lindo, ordinato, anche se non riuscivo a figurarmela con precisione.
Millcote, contea di...; rispolverai i miei ricordi della carta geografica dell’Inghilterra; sì, ecco, la vedevo, la contea e anche la città.
Rispetto al luogo remoto in cui vivevo ora, era più vicina a Londra di settanta miglia.
Millcote era una grande città industriale sulle rive del fiume A., certo un posto pieno di attività: meglio così, almeno sarebbe stato un cambiamento radicale.
Non che mi sentissi particolarmente attratta dall’idea di un’infinità di lunghi camini e nubi di fumo, ma mi dissi Thornfield sarà probabilmente lontana dalla città.
A quel punto la cera si esaurì e lo stoppino si spense.
Il giorno successivo si trattò di fare altri passi: non potevo più tenere i miei progetti tutti per me, perché si realizzassero dovevo comunicarli a qualcuno.
Dopo aver chiesto e ottenuto un colloquio con la direttrice nel corso della ricreazione di metà giornata, le dissi che mi si prospettava un nuovo impiego per cui avrei guadagnato il doppio di adesso , e la pregai di informare Brocklehurst, o qualcuno del comitato, e di assicurarsi che potessi citarli come referenze.
Lei acconsentì gentilmente a fare da mediatrice e l’indomani pose la questione a Brocklehurst, che riteneva si dovesse consultare la signora Reed, in qualità di tutrice naturale.
Fu dunque inviato un messaggio alla stessa, che per tutta risposta scrisse che potevo fare come volevo: da tempo aveva rinunciato a interferire nelle mie faccende.
Questa replica fu sottoposta a tutti i membri del comitato, e infine, dopo quello che a me parve un insopportabile ritardo, ottenni formalmente il permesso di migliorare la mia condizione, se ne avevo la possibilità; inoltre, poiché il mio comportamento a Lowood era sempre stato ineccepibile, sia come allieva sia come insegnante, mi avrebbero rilasciato immediatamente un attestato a conferma della mia buona reputazione e delle mie capacità, firmato dagli ispettori dell’istituto.
Nel giro di un mese ricevetti pertanto il certificato, ne inviai una copia alla signora Fairfax, lei rispose che era molto soddisfatta e fissava di lì a quindici giorni il mio arrivo a casa sua in qualità di istitutrice.
A quel punto mi occupai dei preparativi, e i quindici giorni passarono in fretta.
Non avevo un guardaroba particolarmente ricco, sebbene adeguato alle mie necessità, e l’ultimo giorno mi bastò per riempire il baule, lo stesso che avevo portato con me da Gateshead otto anni prima.
Il baule fu legato, l’indirizzo appuntato sopra.
Entro mezz’ora sarebbe passato a prenderlo il corriere, che l’avrebbe portato a Lowton, dove l’avrei seguito la mattina dopo di buon’ora per prendere la diligenza.
Avevo spazzolato l’abito da viaggio nero, preparato il cappello, i guanti e il manicotto; avevo inoltre controllato i cassetti per assicurarmi di non dimenticare nulla, dopo di che, non avendo altro da fare, mi sedetti e cercai di riposarmi.
Non ci riuscii: pur essendo stata in piedi tutto il giorno, non riuscivo a fermarmi un momento, perché ero troppo agitata.
Quella sera si chiudeva una fase della mia vita, un’altra si sarebbe aperta l’indomani: impossibile dormire, nel frattempo, dovevo vegliare, in preda a una specie di febbre, finché il cambiamento non si fosse compiuto.
Signorina disse la domestica che incrociai nel vestibolo, mentre andavo su e giù come un’anima in pena, c’è qualcuno al piano di sotto che desidera vedervi.
Sicuramente è il corriere pensai, e corsi giù per le scale senza chiedere altro.
Stavo passando davanti al salotto sul retro, dove si riunivano di solito le insegnanti, per andare in cucina, quando dalla porta socchiusa uscì di corsa una donna: È lei, sono sicura!
La riconoscerei ovunque! gridò la sconosciuta, fermandomi e prendendomi la mano.
La guardai: la persona che avevo davanti avrebbe potuto essere una domestica vestita molto dignitosamente, forse una governante, pur essendo ancora giovane; era anche di bell’aspetto, con occhi e capelli neri e un colorito acceso.
Allora, chi sono io?
chiese con un tono e un sorriso che mi parve di riconoscere.
Non vi sarete mica dimenticata di me, eh, signorina Jane? Un attimo dopo la stavo abbracciando e baciando con trasporto: Bessie!
Bessie!
Bessie!
Non riuscivo a dire altro, mentre lei nel frattempo rideva e piangeva allo stesso tempo, finché non entrammo nel salotto.
In piedi vicino al fuoco c’era un bimbetto di tre anni, in blusa scozzese e pantaloni.
Questo è il mio bambino disse subito Bessie. Ma allora vi siete sposata, Bessie? Sì, ormai sono quasi cinque anni, con Robert Leaven, il cocchiere. E oltre a Bobby ho anche una bambina, che ho chiamato Jane.
E non abitate più a Gateshead?
Sì, nella casa del custode, lui nel frattempo se ne è andato.
E come stanno tutti quanti? Raccontatemi tutto, Bessie.
Ma prima sedetevi, e tu, Bobby, vieni in braccio a me, vuoi?
Bobby preferì tuttavia rimanere attaccato alle gonne della madre.
Non siete cresciuta poi tanto, signorina Jane, e siete sempre mingherlina continuò la signora Leaven.
Mi sa che non vi hanno mica trattata tanto bene in collegio.
La signorina Reed è più alta di voi di tutta la testa, e la signorina Georgiana è grossa due volte tanto.
Georgiana sarà diventata bellissima, vero, Bessie?
Ah, sì.
L’inverno passato è andata a Londra con sua madre e ha avuto un sacco di ammiratori, pensate, un giovane lord si è persino innamorato di lei.
Ma la famiglia di lui si è opposta, e sapete cosa hanno fatto lui e la signorina Georgiana? Hanno deciso di fuggire insieme! Però li hanno scoperti e li hanno fermati. È stata la signorina Reed ad accorgersene.
Secondo me era invidiosa, e adesso lei e la sorella sono come cane e gatto, non fanno altro che litigare.
E John Reed?
Ah, lui non se la cava mica così bene come vorrebbe sua madre. È andato all’università ma non è riuscito a prendere la laurea. Poi i suoi zii volevano che diventasse avvocato e hanno provato a fargli studiare legge... Ma è talmente scapestrato che non riusciranno mai a cavarne niente di buono, mi sa.
E di aspetto com’è? È molto alto. Qualcuno dice che è un bel ragazzo, ma ha sempre quei labbroni spessi... E la signora Reed?
Ah, la signora è sempre ben in carne e di faccia si conserva bene, ma mi sa che non c’è tanto con la testa, eh.
È preoccupata per il signor John... Spende troppi soldi. È stata lei a mandarvi, Bessie? No davvero.
Ma era tanto che volevo vedervi e quando ho sentito che era arrivata la vostra lettera e che stavate per trasferirvi da un’altra parte, ho pensato di venire a darvi un’occhiata, prima che foste troppo fuori mano.
Temo di avervi delusa, Bessie dissi ridendo. Ero consapevole che lo sguardo di Bessie, ancorché pieno di rispetto, non esprimeva certo ammirazione. No, signorina Jane, davvero. Avete un’aria molto distinta.
Sembrate una vera signora, e da voi non mi aspettavo di più: anche da bambina non eravate certo una bellezza. Quella risposta così franca mi fece sorridere; sapevo che Bessie aveva ragione, ma confesso che quel giudizio non mi era indifferente.
A diciott’anni quasi tutti vogliono piacere agli altri, e la convinzione di non avere un aspetto tale da assecondare questo desiderio non è certo gratificante.
Però ho l’impressione che siate intelligente continuò Bessie, per consolarmi.
Cosa sapete fare? Suonate il pianoforte? Un po’. Nella stanza ce n’era uno.
Bessie lo aprì e mi chiese di suonarle qualcosa. Suonai un paio di valzer e lei rimase incantata. Le signorine Reed non suonano mica così bene!
esultò.
L’ho sempre detto io che voi, brava come siete, a quelle avreste bagnato il naso!
E sapete anche disegnare?
Quello sopra il caminetto è uno dei miei quadri.
Era un paesaggio ad acquarello, che avevo donato alla direttrice per ringraziarla di aver perorato la mia causa coi membri del comitato; lei lo aveva fatto incorniciare e mettere sotto vetro.
Ma che meraviglia, signorina Jane!
È bellissimo, nemmeno il maestro di disegno delle signorine potrebbe dipingerne uno così, per non parlare di loro due!
E il francese, l’avete imparato?
Sì, Bessie, lo leggo e lo scrivo. E sapete ricamare su stoffa e su canovaccio?
Sì.
Ah, allora siete una vera signora! Sapevo che lo sareste diventata, signorina Jane.
Voi vi farete strada, in barba ai vostri parenti.
Ma c’è una cosa che volevo chiedervi.
Avete mai avuto notizie della famiglia di vostro padre, gli Eyre?
Mai in vita mia. Be’, lo sapete, la signora ha sempre detto che erano dei miserabili.
E saranno anche poveri, ma per me sono gente perbene quanto i Reed: perché un giorno, quasi sette anni fa ormai, venne a Gateshead un certo signor Eyre e chiese di vedervi.
La signora rispose che eravate in collegio a cinquanta miglia da lì, e lui ci rimase malissimo perché, disse, non poteva trattenersi. Stava partendo per l’estero e la nave salpava da Londra un paio di giorni dopo. Sembrava una persona a modo, e secondo me era il fratello di vostro padre.
Ma all’estero dove, Bessie?
Un’isola a migliaia di miglia da qui, dove fanno il vino, almeno così mi ha detto il maggiordomo...
Madeira? suggerii. Sì, ecco... È quello, il nome.
E poi se n’è andato?
Sì, è rimasto a malapena qualche minuto.
La signora lo trattava dall’alto al basso, e più tardi ha detto che quell’uomo era un vile commerciante.
Il mio Robert pensa che sia un mercante di vini. È molto probabile dissi io, o forse un impiegato o un agente che lavora per un mercante.
Passai ancora un’ora a parlare con Bessie dei vecchi tempi, poi lei fu costretta a lasciarmi: la rividi per qualche minuto a Lowton il giorno successivo, mentre aspettavo la diligenza.
Ci salutammo sulla porta del Brocklehurst Arms: ciascuna andò per la sua strada, lei incamminandosi verso la cima del Lowood Fell per prendere la vettura che l’avrebbe riportata a Gateshead, mentre io salii sul veicolo che mi avrebbe condotta negli sconosciuti dintorni di Millcote, per attendere ai miei doveri e iniziare una nuova vita.
Capitolo 11 Un nuovo capitolo in un romanzo è come una nuova scena in un dramma, e questa volta, lettore, quando alzo il sipario devi immaginarti una stanza al George Inn di Millcote, con una tappezzeria a motivi grandi come se ne trovano solo nelle camere delle locande; e lo stesso dicasi per il tappeto, la mobilia, i soprammobili, le stampe alle pareti, compresi un ritratto di Giorgio III, uno del principe di Galles e la morte del generale Wolfe.
Il tutto rischiarato dalla luce di una lampada a olio che pende dal soffitto, e da quella di un buon fuoco nel camino, accanto al quale me ne sto seduta in cappello e mantella; manicotto e parapioggia sono sul tavolo, e io mi sto scaldando le membra intirizzite dopo sedici ore passate al freddo di un ottobre inclemente.
Lettore, anche se sembro perfettamente a mio agio, dentro di me non sono per nulla tranquilla.
Ero convinta che al mio arrivo avrei trovato qualcuno ad attendermi; e, scendendo dalla diligenza con la scaletta di legno appositamente fornita dal facchino, mi aspettavo di sentir pronunciare il mio nome e di vedere una carrozza pronta a condurmi a Thornfield.
E invece non c’era niente di simile, e quando ho chiesto a un cameriere se fosse venuto qualcuno a cercare una certa signorina Eyre, mi fu risposto di no; e perciò non mi rimase che chiedere una stanza, ed eccomi dunque qui ad aspettare, con la mente turbata da dubbi e paure d’ogni genere.
È una sensazione stranissima, per un giovane senza esperienza, sentirsi solo al mondo, isolato da parenti e amici, senza sapere se mai raggiungerà il luogo verso cui è diretto, mentre ostacoli d’ogni genere gli impediscono di tornare a quello da cui è venuto.
Il fascino dell’avventura mitiga un po’ questa sensazione, il fuoco dell’orgoglio la riscalda, ma poi si insinua la paura, e nel mio caso la paura ebbe il sopravvento quando mi accorsi che era passata mezz’ora ed ero ancora sola.
Pensai allora di suonare il campanello.
C’è un posto che si chiama Thornfield, nelle vicinanze?
chiesi al cameriere che si presentò alla porta.
Thornfield?
Non so, signorina, vado a domandare.
Scomparve, per tornare quasi subito.
Vi chiamate Eyre, signorina? Sì.
C’è una persona che vi aspetta.
Balzai in piedi, presi il manicotto e l’ombrello e corsi nell’atrio: fermo accanto alla porta aperta c’era un uomo, e in strada, alla luce fioca dei lampioni, vidi una carrozza con un solo cavallo.
Quello è il vostro bagaglio, immagino disse l’uomo piuttosto bruscamente quando mi vide, indicando il baule sul pavimento.
Sì.
Allora lo caricò sul veicolo, una specie di calesse, quindi salii anch’io.
Prima che richiudesse il portello gli chiesi quanto distava Thornfield. Questione di sei miglia. Quanto ci vorrà per arrivare? Diciamo un’ora e mezzo.
Chiuse il portello, salì a cassetta e partimmo.
Si procedeva lentamente, il che diede ampio spazio alle mie riflessioni: ero contenta di essere quasi arrivata alla fine del viaggio, e appoggiandomi allo schienale di quella comoda seppure non certo raffinata vettura, mi abbandonai ai miei pensieri.
A giudicare dalla semplicità del mezzo e dall’uomo che lo guida pensai, la signora Fairfax non deve essere un’amante del lusso: meglio così, ho vissuto tra gente elegante solo una volta in vita mia, e sono stata terribilmente infelice.
Chissà, forse vive sola con la bambina; se è così, e se è appena un po’ gentile, andremo d’accordo di sicuro. Io farò del mio meglio, anche se purtroppo questo talvolta non basta. A Lowood mi sono detta che l’avrei fatto, ho mantenuto il mio proposito, e sono riuscita a rendermi gradita; ma con la signora Reed, me lo ricordo bene, ogni mio sforzo veniva ripagato col disprezzo.
Prego Dio che la signora Fairfax non si riveli una seconda signora Reed; ma se fosse così, non sono costretta a rimanere.
Nel peggiore dei casi posso mettere un altro annuncio.
Quanto mancherà all’arrivo?
Abbassai il finestrino e guardai fuori: Millcote era alle nostre spalle, e a giudicare dalla quantità di luci sembrava un posto di una certa dimensione, certo molto più grande di Lowton.
Adesso, a quanto vedevo, stavamo attraversando una sorta di pascolo, ma c’erano case sparse ovunque; avevo l’impressione che fossimo in una regione molto diversa da quella di Lowood, più popolata e meno pittoresca, più animata e meno romantica.
Le strade erano piene di fango, la serata nebbiosa: il conducente lasciò andare il cavallo al passo per tutto il tragitto, e invece dell’ora e mezzo prevista ne impiegammo due, credo.
Alla fine l’uomo si girò e disse: Ci siamo quasi, eh...
Di nuovo guardai fuori: stavamo passando davanti a una chiesa, e vidi il tozzo campanile stagliato contro il cielo, mentre la campana batteva il quarto d’ora.
Scorsi anche, sul fianco di una collina, una sottile galassia di luci a indicare un villaggio, o un borgo. Più o meno dieci minuti dopo l’uomo scese e aprì un cancello; passammo e lo sentii richiudersi sbattendo alle nostre spalle. Cominciammo poi a salire lentamente per un viale, finché arrivammo davanti a una lunga casa. Attraverso le tende di un bovindo brillava il lume di una candela; tutto il resto era al buio. Il calesse si fermò davanti alla porta, che fu aperta da una domestica; scesi ed entrai. Prego, da questa parte, signorina disse la ragazza, e seguendola attraversai un atrio quadrato con alte porte tutt’intorno. Mi fece entrare in una stanza dove rimasi abbagliata dalla luce delle candele e del fuoco acceso, perché nelle due ore precedenti i miei occhi si erano abituati al buio.
Quando riuscii a vedere, però, mi si presentò uno scenario intimo e piacevole.
Una stanza minuscola e accogliente, con un tavolo rotondo accanto a un bel fuoco, una vecchia poltrona con lo schienale alto, su cui era seduta la vecchina più graziosa che si possa immaginare, in abito di seta nera, cuffia vedovile e grembiule di mussola immacolato: esattamente come mi ero immaginata la signora Fairfax, solo con un’aria meno solenne e più mite.
Era impegnata a sferruzzare; un grosso gatto era dignitosamente accucciato ai suoi piedi, e insomma non mancava proprio nulla a completare quel quadretto di serenità domestica.
A malapena si può immaginare un esordio più rassicurante per una nuova governante: non c’era nulla di pomposo a mettermi in soggezione, nulla di troppo formale a imbarazzarmi.
Non solo, quando entrai la vecchia signora si alzò e mi venne subito incontro con grande premura.
Come state, mia cara? Temo che il viaggio sia stato noioso... John va così piano. Ma sarete infreddolita, venite accanto al fuoco. La signora Fairfax, immagino dissi.
Sì, sono io.
Ma sedetevi, vi prego.
Mi guidò verso la sua poltrona, poi fece per togliermi lo scialle e sciogliermi i lacci della cuffia, mentre io la pregavo di non disturbarsi.
Oh, nessun disturbo, avrete le mani intirizzite dal freddo. Leah, preparate un po’ di vin brûlé e qualche tramezzino...
Ecco qui le chiavi della dispensa.
E così dicendo estrasse dalla tasca un gran mazzo di chiavi, e le consegnò alla domestica.
Su, venite più vicino al fuoco continuò.
Avete con voi il vostro bagaglio, non è vero, cara?
Sissignora.
Lo farò portare nella vostra stanza disse, e si mise subito in moto.
Mi tratta come un’ospite pensai. Non mi aspettavo certo di essere ricevuta così, credevo di trovare solo freddezza e alterigia.
Per quel che ne so, di solito non è questo il trattamento riservato a un’istitutrice, ma è meglio che aspetti a cantare vittoria.
Quando tornò, tolse con le sue mani il lavoro a maglia e un paio di libri dal tavolino per far posto al vassoio che aveva portato Leah, dopo di che fu lei a servirmi.
Non essendo mai stata oggetto di simili attenzioni, oltretutto da parte di una persona di grado sociale più elevato e che mi aveva appena assunta, ero piuttosto confusa; ma dal momento che a quanto pare lei faceva tutto ciò con la massima naturalezza, pensai bene di accettare di buon grado tutte quelle premure.
Dunque avrò il piacere di conoscere la signorina Fairfax, stasera?
chiesi dopo essermi servita di quel che mi offriva.
Come ha detto, mia cara?
Sono un po’ sorda, sa rispose la buona signora, accostando l’orecchio alla mia bocca.
Ripetei la domanda più chiaramente.
La signorina Fairfax?
Oh, volete dire la signorina Varens!
La vostra futura allieva si chiama Varens.
Oh, davvero?
Allora non è vostra figlia!
No, io non ho famiglia.
Avrei voluto dar seguito alla mia richiesta di informazioni chiedendo in che modo fossero legate lei e la signorina Varens, ma mi ricordai che non era educato fare troppe domande; e poi ero certa che l’avrei scoperto a tempo e luogo.
Sono così contenta continuò sedendosi di fronte a me e prendendo il gatto sulle ginocchia. Sono proprio contenta che siate arrivata voi; sarà bello avere un po’ di compagnia. Certo, è bello comunque, perché Thornfield è una vecchia dimora elegante, forse un po’ trascurata ultimamente, ma pur sempre un posto rispettabile. Ma in inverno è terribile essere soli, sapete, anche nei luoghi migliori. Soli, sì...
perché Leah è una ragazza adorabile, non si discute, e anche John e la moglie sono delle gran brave persone; ma sono solo domestici, voi capite, e non si può conversare con loro da pari a pari, bisogna tenerli alla giusta distanza per non rischiare di perdere l’autorità. L’inverno scorso, che se ricordate è stato rigidissimo, e quando non nevicava pioveva e tirava vento, da novembre a febbraio non si è presentata anima viva, a parte il macellaio e il postino; e a furia di star sola una sera dopo l’altra mi è venuta una malinconia...
Ogni tanto veniva Leah a leggermi qualcosa, ma non credo le piacesse granché, povera ragazza, per lei era una costrizione. In primavera e in estate va meglio, col sole e le giornate più lunghe cambia tutto. E poi, all’inizio dell’autunno è arrivata la piccola Adèle Varens con la bambinaia: un bambino in casa porta la vita da un giorno all’altro. E adesso che ci siete anche voi, chissà che allegria. Sentendo quelle parole, provai una grande tenerezza per la buona signora, accostai un poco la poltrona alla sua ed espressi la speranza che davvero la mia compagnia le risultasse gradita come si aspettava.
Stasera però non vi terrò alzata fino a tardi disse. Sta suonando la mezzanotte e voi avete viaggiato tutto il giorno, sarete stanca. Se vi siete scaldata i piedi, vi mostro la vostra camera. Vi ho fatto preparare quella vicino alla mia.
È piccola, ma ho pensato che l’avreste preferita a una di quelle grandi sul davanti: sicuramente sono arredate meglio, ma sono così tetre e solitarie che anch’io non ci dormo mai. La ringraziai per la sua premura, e poiché mi sentivo davvero affaticata dal lungo viaggio dissi che ero pronta a ritirarmi. Prese la candela e io la seguii fuori dalla stanza. Per prima cosa volle accertarsi che la porta di casa fosse chiusa, dopo di che tolse la chiave dalla serratura e mi condusse al piano di sopra.
Gli scalini e il mancorrente erano di rovere, la finestra delle scale era alta e protetta da una grata; sia la finestra sia il lungo ballatoio su cui si affacciavano le camere sembravano appartenere a una chiesa, più che a una casa.
Un’aria gelida come quella di una cripta pervadeva le scale e il ballatoio, evocando immagini di solitudine e spazi vuoti, e fui felice, una volta che la signora mi ebbe fatta entrare nella mia camera, di scoprirla di dimensioni ridotte e arredata con mobili semplici e moderni.
Quando la signora Fairfax, con la solita cortesia, mi ebbe augurato la buonanotte ed ebbi chiuso la porta col chiavistello, mi guardai intorno perfettamente a mio agio, e l’atmosfera allegra della stanzetta cancellò in parte l’impressione sinistra dell’atrio enorme, l’ampia scala buia e il lungo ballatoio gelido: dopo una giornata di fatica e preoccupazione ero finalmente al sicuro.
Un senso di gratitudine mi riempì il cuore, e dopo essermi inginocchiata di fianco al letto ringraziai chi di dovere, senza dimenticare, prima di alzarmi, di chiedere aiuto anche per il mio cammino futuro e per esser degna della bontà che mi veniva così generosamente offerta ancor prima che l’avessi meritata.
Il mio giaciglio non aveva spine, quella notte, e la mia stanza solitaria non mi riservò alcun terrore.
Stanca e soddisfatta, mi addormentai subito e profondamente, e quando mi svegliai era giorno fatto.
La stanza, col sole che filtrava tra le vivaci tende di chintz azzurro illuminando la carta da parati e il tappeto, mi sembrò così allegra rispetto a Lowood, coi suoi pavimenti nudi e i muri chiazzati, che a vederla mi si aprì il cuore.
L’ambiente esterno ha una grande importanza quando si è giovani.
Ero convinta che stesse cominciando una nuova era per me, con le sue rose e i suoi piaceri, non solo spine e affanni. Tutte le mie facoltà, stimolate dal cambiamento di scenario, dal nuovo spazio che si offriva alla speranza, erano in fermento. Non so dire esattamente cosa si aspettassero, ma certo qualcosa di bello: forse non quel giorno o tra un mese, ma in un futuro non meglio definito.
Mi alzai e mi vestii con cura: costretta a indossare abiti semplici, poiché non possedevo indumenti meno che modesti, per natura ero tuttavia attenta a esser sempre in ordine.
Non ero abituata a trascurare le apparenze, o l’impressione che gli altri avevano di me; al contrario, ci tenevo a presentarmi sempre al meglio, e ad avere un aspetto gradevole per quanto me lo permetteva la mia scarsa avvenenza.
Talvolta rimpiangevo di non essere più bella: mi sarebbe piaciuto avere le guance rosate, il naso diritto, la bocca piccola e le labbra rosse; avrei voluto essere alta, ben proporzionata e avere un bel portamento; consideravo una sfortuna il fatto di essere invece piccola, pallida e coi lineamenti così irregolari e marcati.
Ma perché avevo queste aspirazioni e questi rimpianti?
Difficile dirlo: a quel tempo non avrei saputo spiegarmelo, eppure un motivo c’era, ed era un motivo perfettamente logico e naturale.
Tuttavia, quando mi fui spazzolata bene i capelli, ebbi indossato il mio abito nero che mi faceva sembrare una quacchera ma se non altro mi andava a pennello e mi fui sistemata il fisciù immacolato, ritenni di avere un’aria abbastanza rispettabile per presentarmi alla signora Fairfax, e che la mia allieva almeno non si sarebbe ritratta inorridita.
Dopo aver aperto la finestra ed essermi assicurata che sulla toeletta fosse tutto in ordine, mi avventurai fuori.
Percorsi il lungo ballatoio coperto da una passatoia, scesi per la lucida scala di rovere e mi trovai nell’atrio; lì mi fermai un momento a guardare i quadri appesi al muro , un lampadario di bronzo che pendeva dal soffitto, una grande pendola dalla cassa di rovere bizzarramente intagliata, così annerita dal tempo e dalle puliture da sembrare quasi d’ebano.
Tutto mi appariva nobile e imponente, ma, va detto, ero poco abituata al lusso. La porta principale, per metà a vetri, era aperta e varcai la soglia. Era una bella mattina d’autunno, e il primo sole splendeva sereno sugli alberi ingialliti e i campi ancora verdi.
Feci qualche passo in giardino e guardai in alto per esaminare la facciata della casa.
Era una costruzione a tre piani, non enorme ma di proporzioni ragguardevoli: una casa padronale, non certo un palazzo, che doveva molto del suo aspetto pittoresco alle merlature lungo la sommità.
La facciata grigia si stagliava su uno sfondo d’alberi su cui si era insediata una colonia di corvi.
In quel momento si alzarono in volo gracchiando, sorvolarono la proprietà e andarono a posarsi su un grande prato che un recinto crollato separava dal resto, e dove un filare di vecchi e imponenti biancospini, robusti, nodosi e grossi come querce, spiegava il nome dato alla casa, Thornfield, un nome che parlava di campi e di spine.
Più in là c’erano le colline, non così alte come quelle intorno a Lowood, né così aspre, e nemmeno così simili a barriere che separano dal resto del mondo, e tuttavia colline solitarie e placide, che cingevano Thornfield tenendola in un isolamento davvero sorprendente, nei pressi di un posto animato come Millcote.
Sparse sul fianco di una di queste colline, le case di un piccolo villaggio con i tetti che si confondevano tra gli alberi; la chiesa del posto, invece, era più vicina a Thornfield, e la cima del vecchio campanile si affacciava su un poggio tra la casa e il cancello.
Mi stavo ancora godendo quel panorama sereno e l’aria fresca e gradevole, ascoltando divertita il gracchiare dei corvi e tenendo d’occhio allo stesso tempo l’ampia, antica facciata della casa, e pensando che era davvero un luogo smisurato per una vecchina sola come la signora Fairfax, quand’eccola spuntare sulla porta.
Ma come!
Già fuori?
esclamò.
Vedo che vi alzate di buon’ora.
Le andai incontro e mi ricevette con un bacio affettuoso e una stretta di mano.
Allora, cosa ne dite di Thornfield?
domandò.
Risposi che mi piaceva molto.
Sì disse lei, è un gran bel posto, ma temo che andrà in malora se il signor Rochester non si metterà in testa di abitarci, o almeno di venirci più spesso.
Le grandi case e le belle proprietà richiedono la presenza del padrone. Il signor Rochester!
esclamai.
Chi è?
Il padrone di casa rispose tranquillamente lei.
Non lo sapevate che si chiama Rochester?
Certo che non lo sapevo, era la prima volta che lo sentivo nominare; ma a quanto pare la vecchia signora considerava la sua esistenza un fatto universalmente noto, che tutti dovevano conoscere come per istinto.
Ma io credevo continuai che Thornfield fosse vostra.
Mia?
Ma benedetta ragazza, che idea!
Mia?
Ma io sono solo la governante... Quella che si occupa della casa. Certo, sono imparentata coi Rochester alla lontana, per parte di madre, o almeno lo era mio marito.
Era un ecclesiastico, prebendario di Hay, quel villaggio là, sulla collina, e la chiesa vicino al cancello era sua.
La madre dell’attuale signor Rochester era una Fairfax, cugina di secondo grado di mio marito, ma io non ho mai approfittato della parentela...
anzi, non significa niente, per me. Io mi considero una normale governante. Il mio principale è sempre corretto, e io non mi aspetto altro. E la bambina... la mia allieva?
È la pupilla del signor Rochester, è stato lui a incaricarmi di trovarle un’istitutrice.
Credo che intenda farla crescere nella nostra contea.
Eccola che arriva con la sua bonne, come chiama la bambinaia.
Ecco spiegato l’enigma: questa piccola vedova buona e gentile non era una gran dama ma una semplice dipendente, come me.
Non che questo diminuisse la considerazione che avevo per lei, al contrario, ne fui ben felice. La parità tra noi due era reale, non il risultato della sua condiscendenza nei miei confronti. Tanto meglio, questo mi rendeva molto più libera.
Mentre riflettevo su quella scoperta, una bambina, seguita dalla donna che la accompagnava, si mise a correre sul prato.
Guardai la mia allieva, che da principio non sembrò accorgersi di me.
Era proprio una bambina, sui sette o otto anni, esile, pallida e con i lineamenti delicati, e una cascata di ricci che le arrivavano alla vita.
Buongiorno, signorina Adela disse la signora Fairfax.
Venite a presentarvi alla vostra istitutrice, che un giorno farà di voi una donna istruita.
La piccola si avvicinò. C’est la gouvernante?
chiese alla bambinaia indicandomi.
Mais oui, certainement rispose la bambinaia.
Sono straniere?
mi informai, sorpresa di sentirle parlare francese.
La bambinaia sì, e Adela è nata in continente, e credo ci sia rimasta fino a sei mesi fa. Quando è arrivata non sapeva una parola di inglese, adesso invece se la cava abbastanza, anche se io non la capisco perché mischia inglese e francese.
Ma sono sicura che voi due invece vi intenderete benissimo.
Per fortuna avevo avuto il vantaggio di imparare il francese da una madrelingua; e dato che mi ero sempre prefissata di conversare con Madame Pierrot ogniqualvolta ne avevo la possibilità, senza contare che negli ultimi sette anni avevo mandato a memoria un brano in francese ogni giorno, facendo particolare attenzione all’accento e cercando di imitare il più possibile la pronuncia della mia maestra, avevo raggiunto una certa padronanza della lingua e confidavo di non trovarmi in imbarazzo con Mademoiselle Adela.
La quale, quando seppe che ero la sua istitutrice, venne a stringermi la mano; e mentre la accompagnavo a fare colazione le rivolsi qualche frase nella sua lingua.
All’inizio mi rispose a monosillabi, ma dopo che ci fummo sedute a tavola e mi ebbe scrutata per una decina di minuti con i suoi grandi occhi color nocciola, cominciò all’improvviso a parlare a ruota libera.
Ah! esclamò in francese. Voi parlate la mia lingua bene come il signor Rochester. Posso parlare con voi come parlo con lui, e anche Sophie. Sarà molto contenta, qui non la capisce nessuno. Madame Fairfax parla inglese e basta.
Sophie è la mia bambinaia, è venuta con me in mare su una nave grande con un camino che fumava, mamma mia se fumava!, e io ho vomitato e anche Sophie e anche il signor Rochester.
Poi il signor Rochester si è sdraiato su un divano in una stanza bellissima che chiamavano salon, e io e Sophie avevamo dei lettini in un’altra stanza.
Io sono quasi caduta dal mio...
Sembrava uno scaffale.
E... Mademoiselle... come vi chiamate? Eyre... Jane Eyre.
Aire?
Non so dirlo. Be’, al mattino la nave si è fermata che era ancora buio in una grande città, una città enorme, con delle case molto scure e tutte sporche di fumo... Tutta diversa dalla bella città pulita dove abitavo io.
E il signor Rochester mi ha presa in braccio e mi ha portata a terra passando sopra una passerella, e Sophie ci è venuta dietro, e siamo saliti tutti su una carrozza che ci ha portati in una casa grandissima e bellissima, più grande di questa e più bella, che si chiama hotel.
E ci siamo stati quasi una settimana, e tutti i giorni io e Sophie andavamo a passeggiare in un posto tutto verde e pieno di alberi che si chiama Parco.
E c’erano anche degli altri bambini e uno stagno con dentro degli uccelli bellissimi, e io gli ho dato da mangiare delle briciole di pane. Ma voi la capite quando parla così in fretta? chiese la signora Fairfax. La capivo perfettamente, perché ero abituata all’eloquio incalzante di Madame Pierrot. Vorrei continuò la buona signora che le faceste un paio di domande sui suoi genitori.
Chissà se si ricorda di loro...
Adèle le chiesi, con chi vivevi quando abitavi in quella bella città pulita di cui mi hai parlato?
Tanto tempo fa vivevo con la mamma, ma poi lei è andata dalla Santa Vergine.
La mamma mi insegnava a ballare e a cantare, e a dire le poesie.
Venivano a trovarla un sacco di signore e di signori, e io ballavo davanti a loro, oppure mi sedevo a cantare in braccio a loro.
Mi piaceva molto. Volete che vi canti qualcosa?
Aveva finito di fare colazione, perciò le permisi di mostrarmi i suoi talenti.
Scese dalla sedia e venne a mettersi sulle mie ginocchia; poi, unendo le mani davanti a sé con un gesto pieno di modestia, gettando indietro i riccioli e levando gli occhi verso il soffitto, si mise a cantare un’aria da un’opera.
Parlava del dolore di una donna abbandonata, che, dopo aver pianto la perfidia dell’amato, chiama in suo aiuto l’orgoglio, chiede alla cameriera di portarle i gioielli più preziosi e le vesti più sontuose, decisa a incontrare il fedifrago al ballo quella sera e dimostrargli, con la sua spensieratezza, quanto poco le importi di lui.
Era davvero bizzarro che una bambina avesse scelto di cantare un brano su quell’argomento, ma credo che l’interesse dell’esibizione consistesse appunto nell’ascoltare quelle parole d’amore e gelosia modulate da una vocina infantile: il che, a mio modo di vedere, era una cosa di pessimo gusto.
Adèle cantò la canzone con una voce abbastanza intonata, e con l’ingenuità dei suoi anni.
Fatto questo, saltò giù dalle mie ginocchia e disse: E adesso, Mademoiselle, reciterò una poesia.
Con un’espressione di circostanza, annunciò: La Ligue des Rats; fable de La Fontaine.
Quindi si mise a declamare la favoletta con un’attenzione alla punteggiatura e alla metrica, modulando la voce e, cosa insolita per la sua età, sottolineando le parole con gesti appropriati: era chiaro che aveva ricevuto una formazione davvero approfondita.
È stata la tua mamma a insegnarti questa poesia?
domandai. Sì, e lei diceva proprio così: Qu’avez-vous donc? lui dit un de ces rats; parlez!
E mi faceva alzare la mano, così, per ricordarmi di alzare la voce quando ripetevo la domanda.
Adesso volete che balli? No, basta così.
Ma dopo che la mamma è andata dalla Santa Vergine, come dici tu, con chi sei andata ad abitare?
Con Madame Frédéric e suo marito: lei si è presa cura di me ma non siamo parenti.
Credo che sia povera, perché non aveva una casa bella come quella della mamma.
Però non ci sono stata tanto.
Il signor Rochester mi ha chiesto se volevo andare a vivere con lui in Inghilterra, e io ho detto di sì, perché avevo conosciuto il signor Rochester prima di conoscere Madame Frédéric, e lui è sempre stato gentile con me, e mi regalava dei bei vestiti e giocattoli.
Però non ha mantenuto la promessa, perché mi ha portata in Inghilterra e adesso è andato via di nuovo, e io non lo vedo mai. Dopo colazione Adèle e io ci ritirammo nella biblioteca, la stanza che, a quanto pare, il signor Rochester aveva deciso di adibire ad aula scolastica.
I libri erano quasi tutti sotto chiave, dentro una libreria a vetri; c’era però uno scaffale aperto con tutto ciò che poteva servire per un’istruzione elementare, oltre a diversi volumi di letteratura per l’infanzia, poesia, biografie, cronache di viaggio, qualche romanzo cavalleresco, eccetera.
Probabilmente lui si era detto che quello era tutto ciò che poteva interessare a un’istitutrice per le sue letture personali, e in effetti, per il momento, ne fui più che soddisfatta; a confronto della scarsa scelta a cui di tanto in tanto avevo avuto accesso a Lowood, quei libri sarebbero stati fonte abbondante di informazioni e divertimento.
Nella stanza c’erano anche un pianoforte verticale, nuovo e di ottima qualità, un cavalletto per dipingere e due mappamondi.
Trovai la mia allieva abbastanza disciplinata, sebbene un po’ distratta: non era stata abituata ad applicarsi regolarmente ad attività di alcun tipo.
Pensai che all’inizio non fosse il caso di tenerla troppo rinchiusa; perciò, dopo aver passato parecchio tempo a spiegare ed esser riuscita a farle imparare qualcosa, e visto che ormai era quasi mezzogiorno, la lasciai tornare dalla bambinaia.
A quel punto decisi che mentre aspettavo l’ora di pranzo avrei disegnato qualcosa da usare con lei più tardi.
Mentre salivo a prendere la mia cartella e le matite, la signora Fairfax mi chiamò: Per questa mattina le lezioni sono finite, immagino disse.
Era in una stanza con le porte a soffietto aperte, e nel sentirmi apostrofare entrai.
Era un ambiente ampio ed elegante, con sedie e panneggi color porpora, un tappeto turco, boiserie di noce alle pareti, una grande finestra dai vetri istoriati e un alto soffitto con stucchi preziosi.
La signora Fairfax stava spolverando alcuni vasi di spato finissimo, pure color porpora, su una credenza.
Che meraviglia, questa stanza!
esclamai guardandomi intorno, perché non ne avevo mai vista una anche lontanamente simile per imponenza. Sì, è la sala da pranzo. Ho appena aperto la finestra per far entrare un po’ d’aria fresca e di sole. È sempre così umido nelle stanze che non si usano mai...
Anche il salotto in fondo sembra una cripta.
Mi indicò un ampio arco dalla parte opposta alla finestra e, come quella, drappeggiato da una tenda violacea, ora sollevata.
Affacciandomi dopo aver salito due larghi scalini, mi sembrò di vedere un luogo fatato, tanto quella visione appariva splendida al mio occhio inesperto.
Tuttavia era solo un bellissimo salotto, che includeva anche un boudoir: entrambi gli ambienti erano rivestiti di tappeti bianchi sui quali sembravano poggiare ghirlande di fiori colorati, entrambi avevano soffitti arricchiti da stucchi candidi raffiguranti grappoli d’uva e foglie di vite, in vivo contrasto con i canapè e le ottomane cremisi, mentre sul candido marmo pario della caminiera brillavano cristalli di Boemia rosso rubino, e i grandi specchi tra una finestra e l’altra replicavano quel connubio generale di neve e fuoco.
Come le tenete in ordine queste stanze, signora Fairfax!
esclamai.
Nemmeno un granello di polvere, niente fodere di tela: se non fossero così fredde, si direbbe che vengano usate tutti i giorni.
Ah, signorina Eyre, anche se le visite del signor Rochester sono rare, può star certa che sono sempre improvvise e inaspettate, e siccome ho notato che lo irrita trovare i mobili coperti e sentire il trambusto di noi che riordiniamo la casa al suo arrivo, ho pensato bene di tenere le stanze sempre pronte.
Dunque il signor Rochester è un uomo esigente e pignolo?
Non particolarmente, ma ha i gusti e le abitudini di un gentiluomo, e si aspetta che tutto funzioni di conseguenza.
E a voi è simpatico? Alle persone piace, di solito?
Oh, sì.
La famiglia è sempre stata rispettata da queste parti.
Quasi tutti i terreni della zona, fin dove riuscite a vedere, appartengono ai Rochester da tempo immemorabile.
Be’, ma a parte i terreni, a voi piace?
È amato semplicemente per se stesso?
Per quanto mi riguarda, non c’è ragione perché non debba piacermi, e ho ragione di credere che sia considerato un proprietario giusto e generoso dai suoi fittavoli; certo, non ha mai vissuto molto in mezzo a loro.
Ma non ha nessuna caratteristica particolare?
Insomma, che tipo di persona è? Ah, è una persona irreprensibile, direi. Forse è un po’ strano: ha viaggiato molto, e ha visto il mondo, penso. Sono certa che è intelligente, ma non ho mai conversato molto con lui. Strano in che senso?
Non so...
È difficile da spiegare...
Niente di straordinario, ma si avverte parlando con lui: non si è mai sicuri se scherza o se dice sul serio, se è contento o no: insomma, è difficile capirlo davvero...
Almeno io non ci riesco: ma questo non ha importanza, in realtà è un ottimo padrone.
E questo fu tutto quel che cavai alla Fairfax sul suo datore di lavoro e sul mio.
Ci sono persone che a quanto pare non sanno delineare un carattere, o osservare e descrivere le caratteristiche salienti di una persona o di un oggetto, e la buona signora chiaramente apparteneva a questa categoria; le mie domande le davano da pensare, ma non l’aiutavano a esprimersi.
Ai suoi occhi Rochester era Rochester: un gentiluomo, un proprietario terriero, niente di più. Non le interessava né voleva scoprire altro, ed era evidente che il mio desiderio di farmi un’idea più precisa sulla sua personalità la sconcertava.
Quando uscimmo dalla sala da pranzo, mi propose di mostrarmi il resto della casa, e io la seguii al piano di sopra e a quello di sotto, sempre con occhi ammirati, perché ogni stanza era arredata con molto gusto.
Soprattutto le grandi camere sul davanti mi parvero splendide; e anche alcune al terzo piano, nonostante fossero buie e col soffitto basso, avevano un’atmosfera antiquata che le rendeva interessanti.
La mobilia un tempo destinata ai piani inferiori era stata, nel corso del tempo e col mutare delle mode, relegata lassù, e la luce scarsa che filtrava dalle finestre a battenti rivelava letti vecchi di cent’anni, cassapanche di rovere o di noce che con i loro bizzarri intagli di foglie di palma e teste di cherubini ricordavano l’arca della Torah, file di sedie vetuste dallo schienale alto e stretto, sgabelli ancora più antidiluviani con cuscini che recavano le tracce di ricami eseguiti da dita ridotte in polvere da due generazioni.
Tutte queste reliquie davano al terzo piano di Thornfield Hall l’aspetto di una casa del passato, di un santuario della memoria.
Mi piacevano il silenzio, la penombra, la bizzarria di quei luoghi appartati alla luce del giorno, ma non bramavo certo una notte di riposo in uno di quei grandi letti massicci, alcuni chiusi dentro porte di rovere, altri protetti da vecchi tendaggi fitti di ricami arzigogolati di strani fiori, uccelli ancora più strani e stranissimi esseri umani; e tutto questo, invero, sarebbe parso a dir poco innaturale alla pallida luce lunare.
Ci dormono i domestici, quassù?
chiesi. No, loro stanno in una fila di stanze più piccole sul retro; qui non dorme nessuno.
Verrebbe quasi da dire che, se a Thornfield Hall ci fosse un fantasma, questo sarebbe il suo posto preferito.
Credo anch’io. Ma allora non c’è, il fantasma?
Non che io sappia rispose la signora Fairfax con un sorriso.
Nessuna leggenda tradizionale, nessun racconto di fantasmi?
Credo di no.
Eppure dicono che un tempo i Rochester fossero una stirpe più portata alla violenza che alla pace.
Ma forse proprio per questa ragione adesso riposano in pace nella tomba.
Sì... nel riposo dal sussultar febbrile della vita mormorai.
Dove andate adesso, signora Fairfax? chiesi, vedendo che si allontanava.
Salgo sui piombi: volete venire a vedere il panorama da lassù?
Mi misi nuovamente a seguirla su per una rampa strettissima che ci condusse alle soffitte, e di lì, per una scala a pioli e attraverso una botola, al tetto.
Adesso mi trovavo all’altezza della colonia di corvi, e riuscivo a vedere dentro i nidi.
Sporgendomi sopra le merlature e lasciando correre lo sguardo, contemplai i terreni sotto di me, disposti come su una mappa: il prato vellutato e vivo che circondava dappresso la base grigia del grande edificio; il campo, vasto come un parco, disseminato di alberi secolari; il bosco, tetro e già vizzo, diviso da un sentiero visibilmente trascurato, ricoperto da un muschio più verde del fogliame sugli alberi; la chiesa presso il cancello, la strada, il tranquillo panorama di colline, ogni cosa in pace nel sole della giornata autunnale; l’orizzonte cinto da un cielo propizio, turchino, striato d’un bianco perlaceo.
Non c’era nulla di spettacolare in quello scenario, ma tutto era una gioia per gli occhi.
Quando rientrai nella botola per scendere la scala, quasi non riuscii a vedere dove mettevo i piedi; la soffitta mi sembrò buia come una tomba a confronto dell’immensa volta azzurra che avevo contemplato poco prima, e di quel paesaggio assolato di boschi, pascoli e verdi colli che circondavano la casa e che avevo ammirato con tanto diletto.
La signora Fairfax si attardò un momento per chiudere la botola.
Io uscii dalla soffitta a tentoni e ridiscesi la scaletta angusta, poi indugiai nel lungo corridoio che separava le stanze del terzo piano poste sul davanti da quelle sul retro: era un andito stretto, basso e in penombra, con una sola finestra in fondo, e con le sue due file di porticine nere, tutte chiuse, avrebbe potuto trovarsi nel castello di Barbablù.
Mentre procedevo in punta di piedi, l’ultimo suono che mi sarei aspettata di udire in un luogo così silenzioso mi perforò l’orecchio: una risata.
Stranissima eppure chiara, distinta, e senza gioia. Mi fermai. La risata si interruppe, ma solo per un attimo.
Poi riprese, più forte, poiché all’inizio, sebbene inequivocabile, era molto bassa.
Pian piano si trasformò in uno scroscio di risa clamorose che sembrò riecheggiare in ciascuna di quelle stanze deserte: eppure era chiaro che proveniva da una soltanto, e avrei anche potuto indicare da quale.
Signora Fairfax!
gridai, perché in quel momento la sentii scendere le scale che portavano al piano di sotto.
Avete sentito che risata?
Chi è?
Una delle domestiche, probabilmente rispose.
Forse Grace Poole.
Ma l’avete sentita? insistetti. Sì, perfettamente.
La sento spesso, cuce in una di quelle stanze.
Qualche volta c’è anche Leah, e quando sono insieme fanno spesso rumore.
La risata si ripeté, stavolta più bassa e spezzata, e finì in uno strano brontolio.
Grace!
esclamò la Fairfax.
In realtà non mi aspettavo affatto che Grace o chiunque altro rispondesse, perché quella risata era la più tragica e inquietante che avessi mai sentito: e per fortuna era mezzogiorno, e dunque quel riso smodato non poteva aver nulla a che fare con i fantasmi, e nemmeno le circostanze e il momento inducevano alla paura, altrimenti sarei stata assalita da un terrore irragionevole.
Tuttavia, quello che seguì mi mostrò che ero stata una stupida perfino a sorprendermi.
La porta più vicina si aprì, e ne uscì una domestica, una donna tra i trenta e i quarant’anni, tozza e robusta, rossa di capelli e con una faccia dura e insignificante: a stento si poteva immaginare un’apparizione meno romantica e spettrale.
Troppo rumore, Grace disse la Fairfax.
Non dimenticate gli ordini!
Grace si inchinò in silenzio e rientrò nella stanza.
È la donna che viene a cucire e ad aiutare Leah nelle faccende di casa continuò la vedova.
Ha i suoi difetti, ma è piuttosto brava. A proposito, com’è andata con la vostra nuova allieva, stamattina?
La conversazione si spostò dunque su Adèle, e andò avanti finché non raggiungemmo il piano di sotto, più allegro e luminoso.
Nel corridoio Adèle ci corse incontro esclamando: Mesdames, vous êtes servies!
e poi aggiunse: Jai bien faim, moi!
Nella stanza della signora Fairfax il pranzo era pronto, e aspettava solo noi.
Capitolo 12 La promessa di una continuazione senza intoppi, apparentemente garantita dalla serenità dei miei primi giorni a Thornfield Hall, non fu smentita da una conoscenza più approfondita del luogo e dei suoi abitanti.
La signora Fairfax si confermò come si presentava, una donna placida e di buon cuore, abbastanza istruita ma di intelligenza non proprio brillante.
La mia allieva era una bambina vivace, ed essendo sempre stata viziata e assecondata in tutto, talvolta era proprio testarda; ma poiché era affidata esclusivamente alle mie cure, e non succedeva mai che i miei progetti educativi si scontrassero con interventi avventati, smise presto di fare i capricci, e diventò obbediente e ricettiva.
Non aveva talenti speciali, e nemmeno aspetti particolari del carattere, o sentimenti e gusti così definiti che la distinguessero anche di poco dalla maggior parte dei bambini della sua età, ma neppure aveva lacune o difetti che la rendessero peggiore. Faceva progressi ragionevoli, e, nonostante una certa superficialità, nutriva per me uno spiccato affetto; e con la sua schiettezza, la sua loquacità spensierata e i suoi sforzi per farmi piacere, mi ispirava, in cambio, un attaccamento sufficiente a rendere la reciproca compagnia un bene prezioso per entrambe. Questo, tra parentesi, potrà sembrare un modo di esprimersi troppo distaccato a chi è solito propugnare solenni dottrine sulla natura angelica dei bambini, e il dovere, da parte di chi è incaricato della loro istruzione, di adorarli come idoli.
Ma io non scrivo per lusingare i genitori egocentrici, riecheggiare discorsi ipocriti o sostenere frottole: sto solo dicendo la verità.
Il benessere e i progressi di Adèle mi stavano a cuore e la piccola mi piaceva, anche se non stravedevo per lei; così come nutrivo per la signora Fairfax una gratitudine vera per la sua bontà, e in sua compagnia provavo un piacere proporzionato alla tranquilla considerazione che lei aveva per me, ai limiti della sua intelligenza e del suo carattere.
Biasimatemi pure, se volete, ma aggiungo anche che ogni tanto, quando andavo a passeggiare da sola nel parco, quando arrivavo fino al cancello e guardavo la strada dall’altra parte; o quando Adèle giocava con la bambinaia e la signora Fairfax preparava gelatine in dispensa, e io salivo i tre piani di scale, aprivo la botola in soffitta e, raggiunti i piombi, lasciavo correre lo sguardo lontano, sopra i campi e le colline isolate e lungo la linea sfocata dell’orizzonte, ecco, in quel momento bramavo occhi capaci di vedere oltre quel limite, di raggiungere il mondo, le città, le regioni piene di vita di cui avevo sentito parlare ma che non avevo mai visto; e desideravo più esperienza di quanta non ne avessi, più rapporti con gli esseri umani, più conoscenza dei diversi tipi di carattere di quanta ve ne fosse a portata di mano.
Apprezzavo quel che c’era di buono nella signora Fairfax e in Adèle, ma credevo nell’esistenza di altre e più intense forme di bontà, e ciò in cui credevo volevo vederlo.
Chi vorrà biasimarmi?
Molti, non ho dubbi, e mi diranno che non apprezzo quel che ho.
Ma io non potevo farci niente, l’irrequietezza faceva parte della mia natura, e qualche volta ero così agitata da provare dolore.
Allora il mio unico sollievo era camminare per il corridoio del terzo piano, avanti e indietro e, sentendomi al sicuro nel silenzio e nella solitudine di quel luogo, lasciavo che l’occhio della mente si posasse sulle ardenti visioni che si levavano dinanzi a me, e certo erano molte, e splendide; lasciavo che il mio cuore si sollevasse per quel moto esultante che, pur gonfiandolo di tormento, lo riempiva di vita; e, meglio ancora, aprivo il mio orecchio interiore a una fiaba che non aveva fine, creata dalla mia immaginazione e narrata senza posa, animata da tutti gli avvenimenti, la vita, il fuoco, le sensazioni che desideravo e che non possedevo nella mia esistenza reale.
È vano dire che gli esseri umani dovrebbero accontentarsi della tranquillità: in realtà desiderano l’azione e, non riuscendo a trovarla, se la inventeranno.
Milioni di persone sono condannate a un destino più monotono del mio, e milioni si ribellano in silenzio alla loro sorte.
Nessuno sa quante ribellioni, oltre a quelle politiche, fermentano nelle masse di vita che popolano la terra.
In genere si pensa che le donne siano molto calme: e invece sentono quello che sentono gli uomini, hanno bisogno di esercitare le loro facoltà e di trovare un ambito per i loro sforzi, come i loro fratelli; sono sottoposte a restrizioni troppo severe, a una stasi assoluta, e per questo soffrono, come soffrirebbero gli uomini; e solo le menti grette che godono dei privilegi a loro negati possono dire che le donne dovrebbero accontentarsi di preparare dolci e di fare la calza, di suonare il piano e ricamare.
È segno di ottusità condannarle, o ridere di loro se cercano di fare altro o di imparare più di quanto le tradizioni abbiano decretato necessario al loro sesso.
Quando dunque mi ritrovavo sola a quel modo, non di rado sentivo echeggiare la risata di Grace Poole: lo stesso scroscio iniziale, lo stesso ah!
ah!
basso e lento che mi aveva fatta rabbrividire la prima volta; e poi, ancora più strani della risata, c’erano quei brontolii bizzarri.
C’erano giorni in cui se ne stava in silenzio, altri invece in cui non riuscivo a spiegarmi tutti quei versi.
Qualche volta la vedevo: usciva dalla stanza con un catino o un piatto o un vassoio, scendeva in cucina e tornava poco dopo, di solito con un boccale di birra scura.
La sua apparizione smorzava sempre la curiosità suscitata dalle sue bizzarrie vocali: con la sua faccia dura e scialba, non aveva nulla che potesse destare un qualsivoglia interesse.
In un paio di occasioni cercai di scambiare quattro chiacchere con lei, ma sembrava una persona di poche parole: di solito rispondeva a monosillabi, troncando così qualunque sforzo in quella direzione.
Il resto dei domestici, ovvero John e sua moglie, la cameriera Leah e Sophie, la bambinaia francese, erano persone perbene, ma per nulla interessanti; con Sophie parlavo abitualmente in francese e talvolta le facevo delle domande sul suo paese d’origine, ma lei non aveva alcun talento per le descrizioni o i racconti, e di solito le sue risposte erano così insulse e confuse che anziché incoraggiare la curiosità la frenavano.
E così passarono ottobre, novembre e dicembre.
Un pomeriggio di gennaio, la signora Fairfax mi aveva chiesto di lasciar libera Adèle, che era raffreddata; e poiché Adèle appoggiò la richiesta con un ardore che mi ricordò come fossero preziose, quando ero bambina io, le vacanze inaspettate, dissi di sì, convinta di far bene a dimostrarmi flessibile in quell’occasione.
Era una bella giornata, freddissima ma senza vento, e dopo aver passato una lunga mattinata chiusa in biblioteca ero stanca.
La signora Fairfax aveva appena scritto una lettera che doveva essere imbucata, perciò indossai cappello e mantella e mi offrii di portarla a Hay: le due miglia che ci separavano dal villaggio avrebbero costituito una piacevole passeggiata invernale. Visto che Adèle era comodamente seduta nella sua poltroncina accanto al fuoco nel salotto della signora Fairfax, le diedi la sua più bella bambola di cera , come diversivo, e anche un libro di fiabe; e dopo aver risposto con un bacio al suo: Revenez bientôt, ma bonne amie, ma chère Mademoiselle Jeanette, mi misi in cammino. Il terreno era indurito, l’aria immobile, la strada deserta: da principio camminai di buon passo per riscaldarmi, poi rallentai per godermi e analizzare i diversi piaceri che l’ora e la situazione avevano in serbo per me.
Erano le tre del pomeriggio; la campana della chiesa suonò proprio mentre passavo sotto il campanile: l’incanto del momento era tutto nell’approssimarsi dell’oscurità, nella luce pallida del sole calante.
Ero a un miglio da Thornfield, su un viottolo rinomato per le rose canine in estate e per le nocciole e le more in autunno, e anche adesso ingioiellato qua e là di bacche color corallo, i frutti delle rose e del biancospino, ma il cui vero diletto invernale consisteva nell’assoluta solitudine, nella armonia spoglia.
Non un fruscio rompeva il silenzio, nemmeno quando si levava un refolo d’aria, perché non c’era un agrifoglio né un sempreverde, e i nudi cespugli di biancospino e nocciolo erano fermi come i ciottoli bianchi e consumati al centro del sentiero.
In lungo e in largo, da una parte e dall’altra, si vedevano solo campi, senza un animale che vi pascolasse; e gli uccellini bruni che a tratti si muovevano nella siepe sembravano foglie secche che si fossero dimenticate di cadere.
Il viottolo proseguiva in salita fino a Hay; a metà strada sedetti su un muricciolo che limitava un campo.
Stringendomi nella mantella e infilando le mani nel manicotto, non sentivo il freddo, che pure era davvero pungente: e infatti sul sentiero si era formata una lastra di ghiaccio nel punto in cui un ruscelletto, straripando in seguito a un breve disgelo pochi giorni prima, aveva formato una pozza.
Di lì, chinando lo sguardo, riuscivo a vedere Thornfield: in fondo alla valle spiccava il grande edificio grigio e merlato, e a occidente, neri contro il cielo, si stagliavano gli alberi in cui nidificavano i corvi.
Rimasi lì finché il sole calò tra gli alberi, sprofondando rosso e nitido dietro i rami.
Dopo di che mi volsi a oriente.
In cima alla collina sopra di me, pallida come una nuvola, sorgeva allora la luna; sempre più vivida di momento in momento, brillava sopra il villaggio di Hay, che, seminascosto tra gli alberi, col fumo azzurro che si alzava dai pochi comignoli, distava ancora un miglio; e tuttavia, in quel profondo silenzio sentivo chiaramente il brusio di vita che di là si levava.
Il mio orecchio avvertì anche il rumore di un corso d’acqua: da quali valli o profondità venisse non avrei saputo dire, ma c’erano parecchie colline oltre Hay, e senza dubbio molti torrenti scendevano da quei pendii.
La pace serale tradiva ugualmente il chioccolio delle acque più vicine, il mormorio delle più remote.
Inaspettatamente, su quella lieve armonia di gorgogli e sussurri, lontano ma allo stesso tempo chiarissimo, si levò un rumore, o meglio un calpestio metallico, un cloppete cloppete che spazzò via quel vago risuonare di acque; come quando in un quadro la massa solida di una rupe o il tronco rude e biforcuto di un’enorme quercia, posti in primo piano e dipinti a tinte forti e con tratti sicuri, spazzano via le aeree distanze di colli turchini, orizzonti assolati e nubi sfumate, in cui ogni colore si fonde con l’altro.
Il fracasso proveniva dai ciottoli sul sentiero: stava arrivando un cavallo, e anche se le curve impedivano di vederlo era chiaro che si stava avvicinando.
Ero in procinto di alzarmi dal muretto, ma visto che c’era poco spazio rimasi seduta immobile per lasciarlo passare.
Allora ero giovane, e la mia mente era in preda a ogni tipo di fantasia, lieta o cupa che fosse: in mezzo a tanto altro ciarpame riaffioravano i ricordi delle fiabe ascoltate da bambina, alle quali la più matura giovinezza aggiungeva un vigore e una precisione di gran lunga superiori a un tempo.
Mentre il cavallo veniva avanti e io attendevo di vederlo apparire nella luce del crepuscolo, mi tornarono in mente certi racconti di Bessie, nei quali compariva uno spirito del nord dell’Inghilterra, il Gytrash, che, sotto le spoglie di un cavallo, di un mulo o di un grosso cane, percorreva le strade solitarie, e talvolta sorprendeva un viandante che si era attardato, come me in quella circostanza.
Era vicinissimo, ma ancora non si vedeva; e poi, oltre al cloppete, cloppete, sentii un fruscio sotto la siepe e in basso, dai fusti dei noccioli, sbucò un grosso cane dal pelo bianco e nero che spiccava tra gli alberi.
Era esattamente una delle personificazioni del Gytrash, una creatura leonina col pelo lungo e un’enorme testa; tuttavia mi passò davanti tranquillo, senza fermarsi a fissarmi con occhi paurosi di demone, come mi sarei quasi aspettata.
Il cavallo seguì, un alto destriero con in groppa il cavaliere.
L’uomo, un essere umano, ruppe l’incantesimo all’istante.
Nessuno aveva mai montato il Gytrash, che era sempre solo, e gli spiriti maligni, sebbene si incarnassero talvolta in animali privi di favella, di rado cercavano rifugio nelle comuni forme umane.
Non era dunque il Gytrash quello, solo un viaggiatore che aveva preso una scorciatoia per Millcote.
Passò, e io proseguii, per poi girarmi dopo pochi passi: una scivolata, una voce che esclamava Cosa diavolo c’è, adesso?
e il rumore di un capitombolo sui ciottoli richiamarono la mia attenzione.
L’uomo e il cavallo erano a terra: erano scivolati sulla lastra di ghiaccio che ricopriva il sentiero.
Il cane tornò indietro a grandi balzi, e vedendo il padrone in difficoltà e sentendo il cavallo nitrire cominciò ad abbaiare, finché le colline immerse nella luce della sera riecheggiarono di un suono profondo quanto l’animale era grosso.
La bestia si mise a fiutare i corpi riversi, poi corse da me: non poteva fare altro, poiché ero l’unica a cui chiedere aiuto nei paraggi.
Gli obbedii e mi avvicinai al viaggiatore, che a quel punto stava cercando con tutte le forze di liberarsi del cavallo.
Lottava con tanto vigore che, mi dissi, non poteva essersi fatto troppo male; e tuttavia gli chiesi: Siete ferito, signore?
Forse stava imprecando, anche se non ne sono sicura; ma certo stava borbottando qualcosa che gli impedì di rispondermi subito.
Posso fare qualcosa?
domandai ancora.
Toglietevi di mezzo rispose lui alzandosi, prima in ginocchio e poi in piedi.
Feci come mi era stato detto; a quel punto, mentre il cavallo cercava di sollevarsi, ci fu un gran scalciare e batter di zoccoli, accompagnato da un tale abbaiare e latrare che mi convinsi a spostarmi di qualche metro, anche se ero ben decisa a vedere come sarebbe andata a finire.
Alla fine, per fortuna, il cavallo riuscì a rimettersi in piedi e il cane fu zittito con un: Basta, Pilot!
Poi il viaggiatore si chinò per tastarsi il piede e la gamba, come ad accertarsi che non ci fosse nulla di rotto; ma a quanto pare sentiva dolore, perché si fermò accanto al muretto da cui mi ero alzata poco prima e si mise a sedere.
Ero in vena di rendermi utile, o forse solo di intromettermi, credo, perché mi avvicinai ancora.
Se vi siete infortunato e avete bisogno d’aiuto, signore, posso andare a chiamare qualcuno a Thornfield Hall o a Hay.
Grazie, me la cavo da solo. Non ho ossa rotte, solo una distorsione. E si alzò nuovamente appoggiando il piede a terra, ma l’operazione gli strappò un involontario Aaah! C’era ancora un po’ di luce residua, e la luna brillava sempre più: lo vedevo chiaramente.
Era avvolto in un mantello dal collo di pelliccia, chiuso da una fibbia; i dettagli del fisico non erano evidenti, ma era senz’altro un uomo di media statura e dal torace piuttosto ampio.
Aveva un colorito olivastro, tratti austeri e sopracciglia folte; non era più giovanissimo ma non aveva ancora raggiunto la mezza età: doveva essere sui trentacinque anni.
Non mi ispirava timore, e mi intimidiva appena un poco.
Se fosse stato un giovane prestante e dall’aria eroica, non avrei osato rimanere lì a fargli tutte quelle domande e a offrirgli aiuti non richiesti.
In realtà, io un giovane prestante non l’avevo forse mai visto in vita mia, e tanto meno gli avevo parlato.
In teoria avevo un grande rispetto e una sorta di adorazione per la bellezza, l’eleganza, la cavalleria, il fascino, ma se avessi incontrato queste qualità incarnate in una forma maschile, avrei capito istintivamente che non corrispondevano a nulla in me, e le avrei fuggite come si fugge il fuoco, il fulmine o tutto ciò che splende ma ci risulta ostile.
Se solo lo sconosciuto avesse sorriso e si fosse mostrato bonario quando mi ero rivolta a lui, se avesse respinto allegramente la mia offerta d’aiuto ringraziandomi, me ne sarei andata per la mia strada senza bisogno di fare altre domande; ma l’espressione accigliata e i modi ruvidi dell’uomo mi misero a mio agio, e dunque quando mi fece cenno di muovermi rimasi dov’ero e annunciai: Non ci penso nemmeno a lasciarvi, signore, non a quest’ora e su questo viottolo deserto, finché non vi avrò visto rimontare a cavallo.
Nell’udire queste parole lui mi guardò: fino a quel momento aveva a malapena volto gli occhi nella mia direzione. A dire il vero siete voi che dovreste essere a casa disse, se ne avete una da queste parti. Dove abitate? Poco distante da qui, laggiù, e non ho nessuna paura di star fuori a quest’ora quando c’è la luna.
Se volete posso fare una corsa fino a Hay per voi, anzi, sarà un piacere; in effetti devo andarci comunque a spedire una lettera.
Abitate laggiù... Volete dire in quella casa con le merlature?
disse indicando Thornfield Hall, immersa in quel momento nel lucore bianco della luna, che la faceva risaltare chiara e netta rispetto alla massa nera dei boschi stagliati sul cielo a occidente.
Sì, signore.
E di chi è quella casa?
Del signor Rochester.
E voi lo conoscete?
No, non l’ho mai visto.
Non abita lì?
No.
E sapete dirmi dov’è?
Non lo so. Non siete una domestica, naturalmente.
Siete...
E qui si interruppe, lasciò correre lo sguardo sul mio abito, che come sempre era molto semplice, una mantella nera di lana merino e un cappello di castoro, nero anch’esso, né l’una né l’altro abbastanza eleganti per una cameriera personale.
Visto che non riusciva a capire chi potessi essere, gli venni in soccorso: Sono l’istitutrice.
Ah, l’istitutrice!
ripeté lui.
Diavolo, l’avevo dimenticato!
L’istitutrice!
e per la seconda volta il mio abbigliamento fu messo sotto scrutinio.
In capo a due minuti si alzò, ma quando cercò di muoversi non riuscì a trattenere una smorfia di dolore.
Non posso mandarvi a chiedere aiuto disse, ma potreste essere così gentile da aiutarmi voi.
Certo, signore. Non avete un ombrello che possa usare come bastone? No.
Cercate di prendere il mio cavallo per le briglie e portatemelo.
Non avete paura, vero?
Avrei avuto paura di toccare un cavallo se fossi stata sola, ma poiché mi dicevano di farlo ero disposta a obbedire.
Posai il manicotto sul muretto e mi avvicinai al grosso cavallo; cercai di afferrare le briglie, ma era una creatura focosa e non mi lasciava avvicinare alla testa.
Feci un tentativo dopo l’altro, ma fu tutto vano: oltretutto ero tremendamente impaurita da come calpestava il terreno con le zampe posteriori. Il viaggiatore rimase in attesa osservando la scena, e alla fine scoppiò a ridere.
Ho capito disse, se la montagna non va a Maometto, dovrete aiutare Maometto ad andare alla montagna: devo pregarvi di tornare qui.
Andai da lui.
Scusatemi continuò, la necessità mi obbliga a servirmi di voi.
Mi posò una mano pesante sulla spalla e, appoggiandosi a me con un certo sforzo, si avvicinò zoppicando al cavallo.
Dopo aver afferrato le briglie riuscì facilmente a domarlo, e balzò in sella con una smorfia terribile, perché lo sforzo aveva acuito il dolore della slogatura.
E adesso disse lasciando andare il labbro inferiore che si era morsicato per non urlare, datemi il frustino...
È là, sotto la siepe. Lo cercai e lo trovai. Grazie.
E ora fate presto con quella lettera a Hay, e tornate il prima possibile.
Un tocco di sperone fece dapprima impennare e indietreggiare il cavallo e poi lo lanciò al galoppo; il cane gli corse dietro e sparirono tutti e tre, Come erica nel deserto, Che il vento selvaggio travolge.
Raccolsi il mio manicotto e mi rimisi in cammino.
C’era stato un incidente e tutto si era risolto: un incidente senza importanza, senza fascino, persino senza interesse, eppure aveva portato un cambiamento in un’ora di vita monotona.
Qualcuno aveva avuto bisogno di me e aveva chiesto il mio aiuto; io l’avevo prestato; ero felice di rendermi utile: per quanto futile e transitorio, era stato qualche cosa di attivo, e io ero stanca di un’esistenza solo passiva.
E poi quella faccia nuova era come un nuovo quadro nella galleria della memoria, ed era diverso da tutti gli altri che vi erano appesi: prima di tutto perché era una faccia maschile, e, in secondo luogo, perché aveva il colorito olivastro ed era forte e austera.
Ce l’avevo ancora davanti agli occhi quando arrivai a Hay e infilai la lettera nella cassetta dell’ufficio postale, e continuai a vederla mentre ripercorrevo in fretta il sentiero in discesa verso casa. Giunta al muretto mi fermai un momento, mi guardai intorno e rimasi in ascolto, come se gli zoccoli di un cavallo potessero risuonare ancora sull’acciottolato, annunciando l’arrivo di un cavaliere avvolto in un mantello e di un Terranova simile a un Gytrash: ma davanti a me vidi solo la siepe e un salice dai rami spuntati che si levava immobile e diritto verso la luna.
Sentii solo una lieve bava di vento spirare a tratti in mezzo agli alberi intorno a Thornfield, a un miglio di distanza; e quando guardai in direzione di quel fruscio, i miei occhi si posarono sulla facciata e colsero un lume che ardeva in una finestra: questo mi ricordò che ero in ritardo, e mi affrettai.
Non avevo voglia di rientrare a Thornfield.
Varcare quella soglia significava tornare all’inerzia: attraversare l’atrio silenzioso, salire le scale buie, cercare la mia stanzetta solitaria e poi ritrovarmi con la placida signora Fairfax, e passare la lunga serata invernale con lei e lei soltanto, significava spegnere del tutto il vago entusiasmo risvegliato dalla mia passeggiata, chiudere nuovamente i miei talenti nei ceppi invisibili di un’esistenza monotona e immobile, della quale non riuscivo più ad apprezzare la sicurezza e l’agio.
Come mi avrebbe fatto bene in quel momento esser gettata nel turbine di una vita incerta e tempestosa, e imparare, attraverso dure e amare esperienze, a desiderare la calma di cui adesso mi dolevo tanto!
Sì, bene come ne avrebbe fatto una lunga passeggiata a un uomo stanco di starsene seduto in una poltrona troppo comoda: e altrettanto naturale era, nelle mie condizioni, il desiderio di muovermi, come lo sarebbe stato per lui nelle sue.
Al cancello mi attardai, e anche sul prato, camminai avanti e indietro davanti alla porta; i vetri delle imposte erano chiusi e non riuscivo a vedere all’interno; e il mio sguardo e anche il mio spirito rifuggivano da quella cupezza da quello spazio grigio e cavo pieno di celle senza luce, poiché così mi appariva per volgersi al cielo dispiegato davanti a me: un mare azzurro, intatto e senza nubi.
La luna saliva lenta e solenne, il suo occhio sembrava levarsi in alto abbandonando la cima delle colline da cui era spuntata, allontanandosi sempre più man mano che tendeva allo zenith, quel punto nero e assoluto perso nell’insondabile profondità di una distanza smisurata. E poi c’erano quelle stelle che seguivano tremolanti il suo corso, di fronte alle quali anche il mio cuore tremava, le mie vene si infiammavano.
Sono le piccole cose a richiamarci su questa terra: bastò il rintocco delle ore nell’atrio, e io mi distolsi dalla luna e dalle stelle, aprii una porta laterale ed entrai. Nessuno aveva ancora acceso l’alto lampadario nell’atrio, e tuttavia la stanza era immersa in un bagliore caldo che si estendeva fino ai primi gradini della scala di rovere.
Quel riverbero rossastro proveniva dalla grande sala da pranzo: la porta a due battenti, aperta, rivelava un bel fuoco acceso che si rifletteva sul marmo del caminetto e l’ottone degli attizzatoi, mettendo piacevolmente in risalto i tendaggi color porpora e la mobilia lucida.
Mi ero appena accorta del gruppo di persone raccolte preso il focolare, da cui si levava un’allegra confusione di voci mi parve di distinguere quella di Adèle quando la porta si chiuse.
Mi affrettai a raggiungere la stanza della signora Fairfax. Anche lì il focolare era acceso, ma non ardeva nemmeno una candela, e anche la buona signora era altrove.
Al suo posto, seduto tutto solo e impettito sul tappeto e con gli occhi fissi sulla fiamma, vidi un grosso cane bianco e nero, col pelo lungo, uguale al Gytrash incontrato sul viottolo.
Talmente uguale che feci un passo avanti e dissi: Pilot e l’animale si alzò e mi venne incontro per annusarmi.
Lo accarezzai e lui agitò la lunga coda, ma c’era un che di innaturale nel rimanere sola con lui, e poi non capivo da dove fosse venuto.
Suonai la campanella per chiedere una candela; e volevo anche sapere qualcosa del nuovo ospite.
Entrò Leah.
Da dove arriva questo cane?
L’ha portato il padrone.
Chi? Il padrone... Il signor Rochester.
È arrivato da poco.
Ah, sul serio?
E la signora Fairfax è con lui? Sì, e anche la signorina Adela.
Sono nella sala da pranzo, e John è andato a chiamare un dottore, perché il padrone ha avuto un incidente.
Il cavallo è caduto e lui si è fatto male a una caviglia.
Il cavallo è caduto sul sentiero che porta a Hay? Sì, galoppava in discesa ed è scivolato sul ghiaccio.
Ah!
Portatemi una candela, per favore, Leah. Leah tornò con la candela.
Entrò seguita dalla signora Fairfax, che mi ripeté le notizie, aggiungendo che era arrivato anche il dottor Carter, e stava visitando il signor Rochester.
Poi si affrettò a uscire per ordinare che servissero il tè, e io salii al piano di sopra a togliermi mantella e cappello. Capitolo 13 Il signor Rochester, a quanto pare per ordine del dottore, andò a letto presto quella sera, e la mattina dopo non si alzò certo di buon’ora. Quando scese, fu per occuparsi dei suoi affari: erano arrivati il suo amministratore e alcuni fittavoli, e lo attendevano per parlargli. Io e Adèle fummo costrette a lasciare la biblioteca, che per tutto il giorno sarebbe stata requisita per ricevere le persone in visita.
Fu acceso il fuoco in una stanza del piano di sopra, perciò trasferii lì i nostri libri e predisposi tutto quanto per tenervi le lezioni in futuro. Nel corso della mattinata mi accorsi che Thornfield Hall era diventato un altro posto: non regnava più un silenzio chiesastico, ma ogni ora o due riecheggiava un colpo alla porta o una campanella, un rumore di passi attraversava l’atrio e nuove voci si levavano in toni diversi al piano di sotto. Era come se tra le stanze circolasse il flusso della vita fuori di lì: la casa aveva un padrone, e, per quanto mi riguardava, la preferivo così. Adèle fu un’allieva difficile, quel giorno: non riusciva ad applicarsi, e continuava a correre alla porta e a sporgersi dalla ringhiera per cercar di vedere il signor Rochester, anche solo di sfuggita.
Poi si mise a inventare scuse per scendere al pianterreno, per intrufolarsi nella biblioteca, come subito sospettai, anche se chiaramente non era desiderata.
Infine, quando cominciai a irritarmi e la costrinsi a rimanere seduta, prese a parlare senza sosta del suo ami Monsieur Edouard Fairfax de Rochester, come lo chiamava lei , e a cercare di indovinare che regali le avesse portato: poiché la sera prima sembrava avesse lasciato intendere che tra i bagagli in arrivo da Millcote c’era una cassettina con dentro qualcosa di piuttosto interessante per lei.
Et cela doit signifier disse qu’il y aura là-dedans un cadeau pour moi, et peut-être pour vous aussi, Mademoiselle.
Monsieur a parlé de vous: il m’a demandé le nom de ma gouvernante, et si elle n’était pas une petite personne, assez mince et un peu pâle.
J’ai dit qu’oui: car c’est vrai, n’est-ce pas, Mademoiselle? Io e la mia allieva pranzammo come sempre nel salotto della signora Fairfax.
Nel pomeriggio ci fu una bufera di neve, e rimanemmo tutto il tempo nel nuovo studio.
Quando fece buio, permisi ad Adèle di riporre libri e quaderni per correre al piano di sotto, giacché dal relativo silenzio e dal fatto che il campanello della porta aveva smesso di squillare dedussi che Rochester adesso fosse libero.
Rimasta sola, andai alla finestra; ma non si vedeva nulla. La neve e il crepuscolo insieme rendevano impenetrabile l’aria, nascondendo persino le piante sul prato. Lasciai andare la tenda e tornai vicino al focolare.
Stavo cercando di scorgere tra le braci luminose una forma vagamente simile a un castello di Heidelberg, sul Reno, che ricordavo di aver visto in un quadro, quando entrò la signora Fairfax, e il suo ingresso spazzò via l’ardente mosaico che avevo composto, oltre ad alcuni pensieri grevi e sgraditi che cominciavano a riempire la mia solitudine.
Il signor Rochester sarebbe felice se stasera voi e la vostra allieva prendeste il tè con lui in salotto disse.
Ha avuto così tanto da fare per tutto il giorno che non è riuscito a incontrarvi prima. A che ora è il tè?
mi informai. Oh, alle sei.
Qui in campagna preferisce che si serva presto.
Adesso dovreste andarvi a cambiare d’abito: vi accompagno, così vi aiuto ad allacciarlo.
Ecco qui una candela. È necessario che mi cambi? Sì, è meglio.
Io mi cambio sempre la sera, quando c’è il signor Rochester.
Questa ulteriore cerimonia mi parve un po’ eccessiva.
In ogni caso andai in camera e, con l’aiuto della signora Fairfax, mi tolsi l’abito di lana nero sostituendolo con uno di seta dello stesso colore, il migliore e l’unico altro che avessi a parte uno grigio chiaro, che, secondo il concetto di eleganza che mi ero formata a Lowood, era troppo bello per essere indossato se non in occasioni davvero eccezionali.
Qui ci vuole una spilla disse la signora Fairfax. Avevo solo un minuscolo fregio di perle che mi aveva donato la signorina Temple come regalo d’addio. Me lo appuntai e scendemmo di sotto.
Poco avvezza com’ero agli estranei, esser convocata da Rochester con tanta formalità non era certo una prova da poco.
Lasciai che fosse la signora Fairfax a precedermi in sala da pranzo, e mentre attraversavamo la stanza mi tenni alle sue spalle, finché, dopo aver oltrepassato l’arco oltre la tenda momentaneamente calata, non entrammo nell’elegante boudoir.
Due candele di cera ardevano sul tavolo, altre due sulla caminiera; beatamente accucciato al calduccio di un gran fuoco e illuminato dal suo riverbero, c’era Pilot e Adèle gli stava inginocchiata accanto.
Rochester, semisdraiato sul divano e con un piede sopra un cuscino, osservava Adèle e il cane. Le fiamme gli illuminavano il viso.
Riconobbi il viaggiatore che avevo incontrato il giorno prima, con le sue grosse sopracciglia corvine, la fronte squadrata, messa in risalto dai capelli neri portati di lato.
Riconobbi il naso deciso, non propriamente bello ma caratteristico, le narici larghe, che giudicai segno di un’indole irascibile, la linea dura della bocca, del mento e della mascella...
Dura, sì, non c’era niente da fare.
La corporatura, senza il mantello a nasconderla, mi sembrò altrettanto squadrata e in sintonia col resto. Una figura piuttosto armonica, perlomeno in senso atletico, col torace ampio e i fianchi stretti, sebbene non potesse vantare né altezza né eleganza. Rochester doveva essersi accorto del nostro arrivo, ma a quanto pare non era dell’umore giusto per far caso a noi: mentre ci avvicinavamo non alzò nemmeno la testa. Ecco qui la signorina Eyre, signore disse la Fairfax, con la sua solita flemma. Lui fece un cenno del capo, senza distogliere gli occhi dal cane e dalla bambina.
Fate accomodare la signorina Eyre disse; e c’era qualcosa nel cenno rigido e forzato, nel tono formale ma spazientito, che sembrava voler aggiungere: Cosa diavolo m’importa se la signorina Eyre è qui o da un’altra parte?
In questo momento non ho voglia di parlare con lei.
Mi sedetti senza troppo imbarazzo.
Una cortesia squisita da parte sua mi avrebbe probabilmente confusa, perché, da parte mia, non sarei stata in grado di ricambiare con altrettanta grazia ed eleganza; quei modi bruschi e capricciosi invece mi esoneravano da ogni obbligo, e anzi una passività dignitosa, di fronte a quel comportamento bizzarro, mi dava un certo vantaggio.
Non solo, la condotta eccentrica del padrone di casa mi stuzzicava: volevo proprio vedere come sarebbe andato avanti.
Andò avanti come avrebbe fatto una statua, nel senso che non aprì bocca e non si mosse.
Quanto alla signora Fairfax, chiaramente pensava che qualcuno dovesse mostrare un po’ di cortesia, e si mise a parlare.
Gentile come sempre e come sempre piuttosto banale si dolse con lui per la quantità di lavoro che l’aveva tenuto occupato tutto il giorno, e per la seccatura e il dolore che doveva procurargli quella distorsione; e infine lodò la pazienza e la costanza con cui affrontava tutto quanto.
Signora, vorrei del tè fu l’unica risposta che ottenne.
Si affrettò dunque a suonare la campanella, e quando arrivò il vassoio prese a sistemare le tazze, i cucchiai e tutto il resto con grande premura e rapidità.
Io e Adèle ci mettemmo a tavola, il padrone di casa invece non si mosse dal divano.
Può passare la tazza al signor Rochester?
mi disse la signora Fairfax. Adèle rischia di rovesciarla.
Feci come mi veniva detto, e mentre lui prendeva la tazza dalle mie mani Adèle pensò bene che fosse arrivato il momento per avanzare una richiesta in mio favore, ed esclamò: N’est-ce pas, monsieur, qu’il ya a un cadeau pour Mademoiselle Eyre dans votre petite coffre?
Chi ha parlato di cadeaux?
disse lui burbero.
Lei si aspettava un regalo, signorina Eyre? Le piacciono i regali? e mi scrutò in faccia con occhi rabbuiati, irosi e penetranti.
Non saprei proprio, signore.
Non ho molta esperienza di regali, ma in genere sono considerati qualcosa di piacevole.
In genere?
Ma voi cosa ne pensate?
Mi vedo costretta a prendere tempo, signore, prima di darvi una risposta che riteniate accettabile: un regalo ha molte facce, non è vero?
E bisogna considerarle tutte quante, prima di farsi un’idea della sua natura.
Vedo che siete più smaliziata di Adèle, signorina Eyre: lei appena mi vede reclama a gran voce un cadeau, voi invece la prendete alla larga. Perché, a differenza di Adèle, non sono sicura di meritarmelo, il regalo.
Oltretutto lei può appellarsi a una vecchia frequentazione con voi, e anche al diritto che viene dall’abitudine: mi dice infatti che siete solito regalarle dei giocattoli; io invece avrei difficoltà a far valere le mie ragioni, dal momento che sono un’estranea e non ho fatto niente per guadagnarmi attenzioni di questo tipo.
Via, non esagerate con la modestia!
Ho interrogato Adèle, e ho visto che vi siete data molto da fare con lei.
Non è certo una bambina intelligente, e non ha particolari talenti, eppure in poco tempo ha fatto molti progressi.
Signore, ecco il mio cadeau. Vi sono molto grata: è la ricompensa che brama qualunque insegnante, che i progressi dell’allievo vengano apprezzati. Uhm...
borbottò Rochester, e si mise a sorbire il tè in silenzio. Venite accanto al fuoco disse poi il padrone di casa, quando fu portato via il vassoio.
Nel frattempo la signora Fairfax si era sistemata in un angolo a sferruzzare, e Adèle mi aveva presa per mano e mi stava facendo fare il giro della stanza, per mostrarmi gli splendidi libri e i soprammobili sulle console e i tavolini.
Obbedimmo senza discutere; Adèle voleva sedersi sulle mie ginocchia, ma le fu detto di andare a giocare con Pilot.
E così abitate a casa mia da tre mesi?
Sì, signore.
E venite da...
Dal collegio di Lowood, nella contea di... Ah, un istituto di carità. Quanto tempo ci siete rimasta?
Otto anni.
Otto anni!
Dovete essere molto attaccata alla vita.
Pensavo che in un posto del genere ne bastassero quattro per minare qualsiasi costituzione!
Per forza avete l’aria di una che viene dall’altro mondo.
Mi chiedevo da chi aveste preso quella faccia.
Quando ci siamo incontrati sul viottolo ieri sera, non so perché mi sono venute in mente le fiabe, e avevo quasi voglia di chiedermi se per caso avevate stregato il mio cavallo.
Me lo chiedo tuttora. Chi sono i vostri genitori?
Non li ho.
E non li avete mai avuti, immagino.
Ve li ricordate? No.
Come pensavo.
E dunque quando eravate lì seduta sul muretto stavate aspettando i vostri simili?
I miei simili, signore?
Gli spiritelli vestiti di verde: era una sera di luna, l’ideale per loro.
Sono forse entrato in uno dei vostri cerchi magici e voi per dispetto avete messo il ghiaccio sull’acciottolato?
Scossi la testa.
Gli spiritelli vestiti di verde hanno abbandonato l’Inghilterra un centinaio d’anni fa dissi in tono serio, come lui.
E nemmeno sul viottolo che porta a Hay, o nei campi intorno, se ne trovano più. E credo che nessuna luna d’estate, d’autunno o d’inverno brillerà mai più sui loro bagordi.
La Fairfax aveva lasciato cadere il suo lavoro a maglia e, con le sopracciglia sollevate, pareva chiedersi che genere di discorsi fossero mai quelli.
Bene riprese Rochester, visto che i genitori non li avete, avrete pure qualche altro parente, zii, cugini...?
No, non che io sappia.
E casa vostra?
Non ho casa.
E dove vivono i vostri fratelli e le vostre sorelle?
Non ho né fratelli né sorelle.
Chi vi ha consigliato di venire qui?
Ho messo un annuncio sul giornale, e la signora Fairfax ha risposto.
Sì confermò la buona signora, che adesso si sentiva su un terreno più sicuro, e ringrazio ogni giorno la Provvidenza per avermi guidata nella scelta.
La signorina Eyre è stata una compagnia preziosa per me, e un’insegnante coscienziosa e sensibile per Adèle.
Non affannatevi a descriverla ribatté Rochester, non mi faccio influenzare dai panegirici; so giudicare da solo.
Per prima cosa ha fatto cadere il mio cavallo.
Come, signore?
disse la signora Fairfax.
Devo ringraziare lei per questa distorsione.
La vedova sembrava disorientata.
Signorina Eyre, avete mai vissuto in città?
No, signore.
Avete conosciuto molte persone?
No, a parte le allieve di Lowood, e adesso gli abitanti di Thornfield.
E avete letto molto?
Solo i libri che mi sono capitati tra le mani; e non sono stati tanti, né particolarmente importanti. Avete vissuto come una monaca: sicuramente sarete molto ferrata nelle questioni religiose.
Brocklehurst, che, a quanto ne so, è il direttore di Lowood, è un pastore, no?
Sì, signore.
E con ogni probabilità voi educande avevate un’adorazione per lui, come sempre le religiose di un convento per il loro direttore spirituale.
Oh, no.
Ma che impudenza!
No?
Ma come?
Una novizia che non adora il suo sacerdote!
È quasi una bestemmia. Detestavo Brocklehurst, e non ero la sola.
È un uomo duro, tronfio e insieme intrigante.
Ci tagliava i capelli, e per risparmiare ci comprava aghi e filo di pessima qualità, e quasi non riuscivamo a cucire.
Eh, chi più spende meno spende interloquì la signora Fairfax, tornando a cogliere il senso di quello che si stava dicendo.
Ed erano queste le sue colpe più gravi?
domandò Rochester.
Quando era lui l’unico responsabile della mensa, prima che venisse eletto il comitato, ci affamava; e una volta alla settimana ci annoiava a morte con interminabili prediche, e la sera, prima di andare a dormire, ci leggeva libri scritti da lui, pieni di morti improvvise e castighi di Dio, che ci spaventavano terribilmente.
Quanti anni avevate quando siete arrivata a Lowood?
Dieci, più o meno.
E ci siete rimasta otto anni: dunque adesso ne avete diciotto?
Confermai.
Vedete quanto è utile l’aritmetica: senza il suo aiuto non avrei mai indovinato la vostra età.
È una cosa davvero difficile da stabilire, quando i lineamenti e l’espressione del viso sono così poco in armonia, come nel vostro caso.
E allora, cosa avete imparato a Lowood?
Sapete suonare? Un po’. Ma certo, è quello che dicono tutti. Andate nella biblioteca...
Per favore. .
Insomma, andateci, e portatevi una candela.
Lasciate la porta aperta, mettetevi al pianoforte e suonate qualcosa.
Uscii, seguendo le sue direttive.
Basta!
gridò dopo pochi minuti.
Ho capito, suonate un po’, come qualunque ragazza inglese che sia stata in collegio...
magari un po’ meglio di alcune, ma certo non bene. Chiusi il pianoforte e tornai indietro.
Rochester continuò: Adèle mi ha mostrato dei disegni stamattina, dicendo che erano i vostri.
Io però non sono sicuro che siano tutti opera vostra, scommetto che vi ha aiutata un maestro.
Assolutamente no!
esclamai.
Ah, vi sentite punta nell’orgoglio.
Bene, se mi garantite che sono originali, portatemi la cartella con i vostri schizzi.
Se invece non ne siete sicura, lasciate stare: riconosco al primo colpo un lavoro raffazzonato.
Allora starò zitta, signore, giudicherete da voi. Andai a prendere la cartella, che era in biblioteca.
Avvicinate il tavolino disse, e io lo spinsi verso il divano. Si avvicinarono anche Adèle e la Fairfax, per vedere i disegni.
Non statemi tutte addosso disse Rochester.
Prendete pure i fogli man mano che li avrò visti, ma lasciatemi guardare da solo.
Esaminò attentamente ogni schizzo e ogni dipinto. Ne mise da parte tre.
Gli altri, una volta che li ebbe osservati, li scartò allontanandoli.
Portateli sull’altro tavolo, signora Fairfax disse e guardateli con Adèle.
Voi invece guardando me tornate a sedervi e rispondete alle mie domande. Vedo che questi lavori appartengono a una sola mano; è la vostra?
Sì.
E quando avete trovato il tempo per farli?
Perché ci è sicuramente voluto parecchio tempo, e anche un po’ di cervello.
Durante le ultime due vacanze a Lowood, perché non avevo altro da fare.
E i modelli dove li avete presi?
Dalla mia testa. Quella che avete sulle spalle? Sì, signore.
E dentro c’è altra roba del genere?
Credo di sì...
Anzi, forse anche di meglio.
Dispose i disegni davanti a sé e li esaminò ancora, uno dopo l’altro.
Nel frattempo, mentre lui si dedica a questa occupazione, ti dirò, caro lettore, di cosa si tratta: e tanto per cominciare ti avverto che non sono niente di speciale.
I soggetti si erano davvero presentati in maniera molto vivida nella mia testa.
Quando li avevo visti con l’occhio della mente, prima di tentare di dar loro corpo, mi avevano colpita profondamente; tuttavia la mano si era rifiutata di assecondare la fantasia, e comunque era riuscita a realizzare solo una pallida copia di ciò che avevo immaginato.
Si trattava di acquarelli.
Il primo raffigurava alcune nubi basse e plumbee, che avanzavano su un mare agitato; lo sfondo era completamente in ombra, e così pure il primo piano, o meglio i flutti più vicini, poiché la costa non si vedeva.
Uno sprazzo di luce metteva in risalto l’albero quasi sommerso di una nave, sul quale era posato un cormorano, grande e scuro, con le ali chiazzate di schiuma; nel becco stringeva un braccialetto d’oro, tempestato di pietre, che avevo dipinto con i colori più vivi della mia tavolozza, e tratteggiato nel modo più brillante e nitido che potevo.
Nell’acqua verde, sotto l’albero e l’uccello, si vedeva affondare il corpo di un’annegata: l’unica parte visibile era un braccio leggiadro, da cui si era sfilato o era stato strappato il bracciale.
Il secondo acquarello mostrava in primo piano solo la cima offuscata di una collina con l’erba e qualche foglia piegate, come se soffiasse il vento.
Oltre la collina e sopra si allargava una distesa di cielo al crepuscolo, di un azzurro quasi blu, e nel cielo si innalzava un busto di donna, nei colori più tenui e sfumati che ero riuscita a mischiare.
Sulla fronte sfocata brillava una stella, i lineamenti affioravano in mezzo a vapori soffusi, gli occhi splendevano scuri e ardenti, i capelli fluttuavano pieni di ombre, come una nube compatta stracciata dal vento o dalla folgore.
Il collo era sfiorato da un riflesso pallido, forse lunare, e lo stesso lucore accendeva la processione di piccole nubi da cui sorgeva e declinava questa visione di Vespero.
Il terzo mostrava la punta di un iceberg che trapassava il cielo di un inverno polare: l’aurora boreale si levava pallida all’orizzonte brandendo le sue fitte lance di luce.
In primo piano, a ricacciare lontano tutto ciò, si levava una testa una testa colossale, inclinata verso l’iceberg, sul quale poggiava.
La reggevano due mani sottili e incrociate, che tenevano un velo nero davanti al resto del viso lasciando scoperti soltanto la fronte esangue e bianca come un osso, e un solo occhio vacuo e fisso, senz’altra espressione che una disperazione vitrea.
Sopra le tempie, tra le pieghe sovrapposte di un turbante nero, vago e impalpabile come una nuvola, brillava un anello di fuoco bianco tempestato di scintille rosseggianti.
Quella pallida mezzaluna reggeva l’emblema di una corona regale e incoronava la forma che non ha alcuna forma1.
Eravate felice mentre dipingevate queste cose?
domandò Rochester poco dopo.
Ero completamente assorta, signore: e sì, ero felice.
Insomma, dipingerle è stata una delle più grandi gioie della mia vita.
Questo non vuol dire granché.
Le vostre gioie, a sentire voi, sono state ben poche; eppure oserei dire che, mentre eravate intenta a mescolare e a stendere questi strani colori, vivevate in una sorta di mondo dei sogni degli artisti.
Lavoravate molte ore al giorno?
Dato che ero in vacanza, non avevo altro da fare, e dipingevo la mattina fino a mezzogiorno, e dal pomeriggio fino a sera: e poi le lunghe giornate estive incoraggiavano la mia propensione.
Ed eravate soddisfatta dal risultato di tanto operoso fervore?
Tutt’altro.
In realtà ero tormentata dal contrasto tra l’idea che avevo in testa e la sua realizzazione; e in ogni caso avevo immaginato qualcosa che non sono riuscita a mettere su carta.
Non mi pare. Siete riuscita a fermare l’ombra del vostro pensiero, ma probabilmente nulla di più.
Non avevate abbastanza mestiere e tecnica per dar corpo al tutto; ma sono disegni interessanti, per una principiante.
Quanto ai pensieri che li hanno generati, c’è in essi qualcosa di fatato. Gli occhi di Vespero dovete averli visti in sogno.
Com’è possibile che siano così nitidi e allo stesso tempo per nulla luminosi?
La stella offusca il loro sguardo. Che significato nasconde la loro solenne profondità?
E chi vi ha insegnato a dipingere il vento?
C’è una gran tempesta in quel cielo, e sulla cima di questa altura.
Dove avete visto il monte Latmos?
Perché questo è il Latmos.
Ecco...
mettete via i disegni!
Non avevo ancora finito di legare i lacci della cartella che lui, dando un’occhiata all’orologio, disse bruscamente: Sono le nove.
Signorina Eyre, si può sapere a cosa state pensando? Come mai Adèle è ancora alzata? Portatela a dormire!
Prima di lasciare la stanza Adèle andò a baciarlo: lui si sottomise alle sue carezze, ma non sembrò gradirle più di quanto le avrebbe gradite Pilot, anzi, probabilmente meno. E adesso auguro a tutte la buonanotte disse facendo un cenno con la mano in direzione della porta: era chiaramente stanco della nostra compagnia e intendeva congedarci.
La signora Fairfax raccolse il lavoro a maglia, io la cartella, e dopo aver accennato un inchino, che lui ricambiò con un freddo cenno del capo, ci ritirammo.
Mi avevate detto che il signor Rochester non era affatto un tipo bizzarro, signora Fairfax osservai raggiungendola nel suo salotto, dopo aver messo a letto Adèle.
Perché, lo è?
Direi proprio di sì: è molto brusco e cambia umore di continuo.
È vero, sicuramente a un estraneo fa questa impressione, ma io sono così abituata ai suoi modi che non ci penso mai; e poi avrà anche le sue stranezze, ma bisogna capirlo.
Perché?
In parte perché è la sua natura, e nessuno di noi può cambiare la propria; e poi perché certo ha le sue tribolazioni, che lo tormentano e lo rendono un po’ lunatico.
Che tipo di tribolazioni?
Problemi famigliari, innanzi tutto. Ma se non ha famiglia... Adesso no, ma l’ha avuta...
O almeno ha avuto dei parenti.
Qualche anno fa ha perso il fratello maggiore.
Il fratello maggiore?
Sì.
Non è da molto che il signor Rochester è entrato in possesso di Thornfield Hall, saranno nove anni.
Nove anni non sono certo pochi.
Era così affezionato al fratello da essere ancora inconsolabile per la sua perdita?
Ma no... forse no.
Penso che ci sia stato qualche malinteso tra loro.
Rowland Rochester non si è comportato in modo molto corretto col fratello Edward, e forse gli ha addirittura messo contro il padre.
Il vecchio Rochester pensava solo ai soldi, e voleva mantenere intatto il patrimonio, a qualunque costo.
Non voleva assolutamente dividere la proprietà, però desiderava anche che Edward fosse abbastanza ricco da fare onore al nome che portava; e quando ebbe raggiunto la maggiore età, furono compiuti passi piuttosto gravi, e che crearono non pochi danni.
Il padre e il figlio maggiore si misero in combutta per cacciare il signor Edward in una situazione per lui molto penosa, e questo solo per farlo arricchire. Non ho mai capito bene in che posizione si trovò, ma la sofferenza che gli causò fu per lui insopportabile. Non è un uomo molto incline al perdono: ruppe con la famiglia e da molti anni conduce una vita un po’ nomade.
Non credo che sia mai rimasto a Thornfield per quindici giorni di seguito dalla morte del fratello, che andandosene senza aver fatto testamento l’ha lasciato padrone di tutto quanto.
E d’altra parte, non c’è da stupirsi se cerca di star lontano da questa vecchia casa.
E perché dovrebbe starne lontano?
Forse lo rattrista. Era una risposta evasiva.
Avrei preferito che fosse più chiara: ma la Fairfax non poteva, o forse non voleva darmi informazioni più esplicite sull’origine e la natura di ciò che angustiava Rochester.
Asseriva che era un mistero anche per lei, e che quanto sapeva lo aveva in gran parte immaginato.
Evidentemente voleva lasciar cadere il discorso, e io la accontentai. 1 Entrambe le citazioni sono tratte da John Milton, Paradiso perduto, a cura di Roberto Sanesi, Mondadori, Milano 1984, libro II, v.
673 e v. 667 . Capitolo 14 Nei giorni successivi vidi Rochester pochissimo, e per un po’ andò avanti così.
La mattina sembrava tutto preso dai suoi affari e, nel pomeriggio, venivano a trovarlo da Millcote o dal vicinato signori che qualche volta si fermavano a pranzo con lui. Quando la distorsione fu guarita abbastanza da permetterglielo, cominciò a uscire spesso a cavallo: probabilmente ricambiava le visite, perché di solito tornava la sera tardi.
In quel periodo anche Adèle fu ammessa di rado alla sua presenza, e i miei contatti con lui si limitarono a qualche incontro casuale nell’atrio, per le scale o sul ballatoio.
In quelle occasioni talvolta mi passava davanti con un’espressione gelida e altera, mostrando di avermi vista solo con un cenno distaccato della testa o un’occhiata piena di freddezza, altre volte invece si inchinava e mi sorrideva con grande cortesia, da vero gentiluomo.
I suoi cambiamenti d’umore non mi offendevano, perché mi rendevo conto di non avere niente a che fare col suo carattere lunatico; quegli alti e bassi non erano legati alla mia presenza.
Un giorno aveva avuto ospiti a pranzo, e si era fatto portare la mia cartella dei disegni, ovviamente per mostrarne il contenuto: gli invitati se ne erano andati presto per partecipare a un’assemblea a Millcote, mi disse la Fairfax; ma visto che la serata era fredda e umida, Rochester era rimasto a casa.
Subito dopo che furono usciti suonò la campanella: mandava a dire che io e Adèle dovevamo raggiungerlo al piano di sotto.
Spazzolai i capelli ad Adèle e le rassettai i vestiti, e dopo essermi assicurata di essere in ordine io stessa il mio solito aspetto da quacchera era troppo essenziale e austero, compresi i capelli strettamente intrecciati, perché qualcosa fosse anche appena fuori posto scendemmo al piano di sotto.
Adèle si chiedeva se fosse per caso arrivato il petit coffre, poiché, a causa di qualche disguido, la consegna era stata ritardata. Appena entrammo fu accontentata: eccola lì, la scatola, sul tavolo della sala da pranzo.
La riconobbe come per istinto.
Ma boîte, ma boîte!
esclamò, precipitandosi verso il tavolo.
Sì, ecco la tua boîte, finalmente: mettiti lì in un angolo, e da vera parigina quale sei divertiti a sventrarla disse la voce profonda e piuttosto sarcastica di Rochester, dai meandri di un’immensa poltrona posta vicino al caminetto.
E mi raccomando continuò, evita di fornirmi i particolari anatomici della procedura, o i tuoi commenti sulle condizioni degli organi interni: esegui l’operazione in silenzio; tiens-toi tranquille, mon enfant, comprends-tu?
Adèle non sembrava davvero aver bisogno di raccomandazioni: si era già sistemata su un divano col tesoro, ed era impegnata a slegare lo spago che teneva chiuso il coperchio.
Dopo aver rimosso l’impedimento e sollevati alcuni fogli di carta velina argentata, riuscì solo a esclamare: Oh, ciel!
Que c’est beau!
e poi rimase assorta in estatica contemplazione.
C’è anche la signorina Eyre?
chiese adesso il padrone, sollevandosi un po’ dalla poltrona per girarsi a guardare verso la porta, dove mi ero fermata.
Ah, bene, venite avanti; sedetevi qui.
Avvicinò una poltrona alla sua.
Non vado pazzo per i discorsi dei bambini continuò.
Sono un vecchio scapolo, e non associo niente di piacevole ai loro balbettii.
Per me sarebbe insopportabile passare un’intera serata tête-à-tête con un moccioso.
Non allontanate quella sedia, signorina Eyre, lasciatela esattamente dove l’ho messa io e sedetevi...
Insomma, per favore.
Accidenti alle buone maniere! Me le dimentico sempre.
E non ho una passione particolare nemmeno per le vecchie babbione.
Però alla mia devo pur prestare attenzione: è una Fairfax, o almeno ha sposato un Fairfax, e il sangue non è acqua, dicono.
Suonò per invitare la Fairfax a scendere, e lei arrivò subito, col cestino del lavoro a maglia.
Buonasera, signora. Vi ho fatta chiamare a scopo umanitario.
Ho proibito ad Adèle di parlarmi dei suoi regali, ma lei non riesce a trattenersi: abbiate la bontà di farle da ascoltatrice e da interlocutrice, sarà una delle migliori azioni della vostra vita.
Adèle, in effetti, appena vide la signora Fairfax la chiamò sul divano, e subito le rovesciò in grembo tutti i balocchi di porcellana, d’avorio e di cera contenuti nella sua boîte, riversandole addosso, al contempo, una caterva di spiegazioni ed esclamazioni nel suo inglese stentato.
E adesso che ho fatto la parte del bravo padrone di casa continuò Rochester e ho messo le mie ospiti in condizioni di intrattenersi a vicenda, dovrei esser libero di dedicarmi ai miei interessi personali. Signorina Eyre, venite un po’ più avanti, con quella sedia.
Siete ancora troppo lontana, e non riesco a guardarvi senza cambiar posizione su questa comoda poltrona, cosa che non ho nessuna intenzione di fare.
Feci come mi era stato ordinato, anche se avrei di gran lunga preferito rimanere un po’ in ombra; ma quell’uomo aveva un modo così diretto di dare ordini, che sembrava del tutto naturale obbedirgli prontamente.
Eravamo, come ho già detto, nella sala da pranzo: il lampadario a gocce, acceso per il pranzo, riempiva la stanza di una gran luce festosa; nell’ampio camino ardeva un bel fuoco vivo; le tende color porpora ricadevano in ricchi panneggi davanti all’alta finestra e al grande arco; a parte il chiacchiericcio sommesso di Adèle regnava il silenzio, rotto di tanto in tanto dal picchiettio della pioggia invernale sui vetri.
Seduto nella poltrona rivestita di damasco, lui era diverso da come mi era sempre apparso in precedenza: meno austero del solito, e molto meno cupo.
Aveva il sorriso sulle labbra e gli brillavano gli occhi: non sono sicura che fosse l’effetto del vino, ma lo ritengo probabile.
Era, in una parola, di un umore postprandiale, più disteso e gioviale, e anche più indulgente con se stesso e meno freddo e scostante rispetto al mattino; e tuttavia aveva sempre un’aria decisamente antipatica, con la testa massiccia sprofondata nello schienale rigonfio della poltrona e la luce del fuoco che gli illuminava la faccia intagliata nel granito e gli enormi occhi neri: perché aveva occhi enormi, e anche molto belli, non privi di un’intensità mutevole che, se non era dolcezza, almeno la ricordava da vicino.
Da due minuti fissava il fuoco, mentre io nel frattempo fissavo lui, poi all’improvviso si girò e colse il mio sguardo.
Mi state esaminando, signorina Eyre disse. Mi trovate bello?
Se ci avessi pensato un po’, avrei risposto alla domanda in maniera convenzionale, educata, evasiva; ma le parole mi uscirono dalla bocca prima che me ne rendessi conto: No, signore.
Ah!
Siete proprio un bel tipo, parola d’onore! esclamò.
Con quell’aria stramba da suorina, zitta zitta, seria, dimessa, sempre seduta con le mani incrociate e gli occhi bassi ; e quando uno vi fa una domanda, o dice qualcosa che richiede un commento, sputate fuori una risposta che, se non è velenosa, è come minimo tagliente.
Cosa intendete dire?
Signore, sono stata troppo schietta, vi chiedo perdono.
Avrei dovuto replicare che non è facile dare una risposta su due piedi a una domanda sull’aspetto di una persona; che è questione di gusti; che la bellezza non è poi così importante, o qualcosa del genere.
Ma niente affatto!
La bellezza non è poi così importante, ah, ah!
E così, fingendo di riparare all’offesa precedente, di lisciarmi e blandirmi per farmi star buono, mi date una bella coltellata a tradimento!
Avanti, che difetti trovate che abbia, si può sapere?
Mi sembra di avere gambe e braccia e tutto il resto come chiunque altro!
Signor Rochester, mi rimangio la risposta: non volevo ferirvi, ho sbagliato. Lo credo anch’io, adesso però dovrete rendere conto delle vostre parole.
Criticate pure: non vi piace la mia fronte?
Sollevò le ciocche di capelli scuri e ondulati che gli scendevano sul viso e scoprì un apparato cerebrale piuttosto consistente, che tuttavia mancava del tutto di quella soavità che è segno di un’indole benevola.
Allora, mia cara, vi sembro un imbecille?
Tutt’altro, signore.
Mi giudichereste maleducata se vi chiedessi, invece, se siete per caso un filantropo?
Ecco!
Finge di accarezzarmi la testa e mi dà un’altra coltellata: tutto questo perché ho detto che non mi piace la compagnia dei bambini e delle vecchie signore .
No, cara la mia signorina, non amo particolarmente il genere umano; ma ho una coscienza e nel dire questo indicò le protuberanze che dovrebbero indicarne la presenza e che, per sua fortuna, erano notevoli, e anzi davano un’ampiezza di tutto rispetto alla parte superiore della testa e un tempo avevo anche un cuore piuttosto tenero, per quanto primitivo.
Quando avevo la vostra età, ero un tipo abbastanza sentimentale; stavo dalla parte dei deboli, dei diseredati, degli infelici; ma da allora la vita mi ha bistrattato, anzi, mi ha plasmato a forza di pugni, e adesso sono fiero di essere duro e resistente come una palla di gomma; però ancora permeabile attraverso un paio di fessure, e con un punto sensibile nel mezzo.
Proprio così.
Credete che abbia qualche speranza? Speranza di cosa, signore?
Di ritrasformarmi definitivamente da palla di gomma a essere umano.
Chiaramente ha bevuto troppo vino pensai, e non avevo idea di cosa rispondere a quella stravagante domanda: come potevo saperlo, io, se poteva ritrasformarsi?
Sembrate davvero molto imbarazzata, signorina Eyre: e anche se non siete bella, come non lo sono io, l’imbarazzo vi dona; e poi casca a fagiolo, perché tiene quei vostri occhi così penetranti lontano dalla mia faccia, e li costringe a occuparsi dei fiori di lana sul tappeto: via libera all’imbarazzo, dunque.
Mia cara, stasera mi sento in vena di essere socievole e comunicativo. E con questo annuncio si alzò dalla poltrona e rimase in piedi col braccio appoggiato alla caminiera di marmo.
In quella posizione oltre alla faccia si vedeva bene anche la sua corporatura, e si notava come l’ampiezza insolita del torace fosse quasi sproporzionata rispetto alla lunghezza degli arti.
Sono certa che la maggior parte delle persone l’avrebbe considerato brutto; e tuttavia l’inconsapevole fierezza nel suo portamento, la disinvoltura del suo modo di fare, la completa indifferenza per il proprio aspetto, l’orgogliosa sicurezza nella forza di altre sue qualità, intrinseche o occasionali, compensavano ampiamente la mancanza di semplici attrattive fisiche, al punto che chi lo guardava non poteva non provare la stessa indifferenza e si fidava ciecamente di quella sicurezza.
Stasera mi sento in vena di essere socievole e comunicativo ripeté ed è per questo che vi ho mandata a chiamare: il fuoco e il lampadario non mi bastavano come compagnia, e nemmeno Pilot, perché a tutti e tre manca il dono della parola.
Adèle è un gradino più su, ma sempre molto al di sotto del minimo accettabile; lo stesso dicasi per la signora Fairfax.
Voi invece, ne sono convinto, potreste essere adatta, se lo vorrete: la prima sera che vi ho invitata a scendere mi avete lasciato perplesso.
Da allora mi sono praticamente dimenticato di voi: ho avuto altro per la testa. Stasera però ho deciso di starmene in pace, di lasciar perdere tutte le noie e dedicarmi a quel che mi aggrada. Mi piacerebbe farvi parlare, saperne di più sul vostro conto: e dunque, parlate.
Invece di parlare, sorrisi, e non era certo un sorriso compiacente, né sottomesso.
Parlate insistette lui.
Di cosa, signore?
Di quel che vi pare.
Lascio senz’altro a voi la scelta dell’argomento e il modo di trattarlo. Per tutta risposta rimasi lì senza aprire bocca.
Se crede che parli tanto per parlare e per mettermi in mostra, ha davvero sbagliato persona pensai.
Avete perso la favella, signorina Eyre.
Continuai a tacere.
Lui abbassò leggermente la testa verso di me, e con una sola occhiata rapida sembrò immergersi nei miei occhi.
Testarda? disse.
E infastidita.
Ma sì, per forza!
Ho posto la domanda in maniera assurda, quasi insolente.
Signorina Eyre, vi chiedo perdono.
Il fatto è, una volta per tutte, che io non voglio trattarvi da inferiore: o meglio e qui si corresse l’unica superiorità che reclamo è quella dei vent’anni che mi separano da voi e del vantaggio che mi dà un secolo d’esperienza in più.
Questo è legittimo, e j’y tiens, come direbbe Adèle: ed è in virtù di questa superiorità, e di questa soltanto, che adesso vi chiedo di parlarmi un poco, per favore, e di distrarmi così dall’amarezza causata dai miei pensieri, che girano sempre intorno allo stesso punto torturandomi come un chiodo arrugginito.
Mi aveva fornito una spiegazione, che era quasi un modo per scusarsi; e poiché quelle attenzioni non mi lasciavano indifferente, glielo lasciai intendere.
Mi fa piacere distrarvi un po’, se posso, signore, molto piacere; ma non so che argomento scegliere, perché come faccio a sapere cosa vi interessa?
Fatemi delle domande, e farò del mio meglio per rispondervi.
E allora, in primo luogo, siete d’accordo con me che ho il diritto di essere un po’ dispotico, rude, esigente magari, sulla base di quello che ho detto, ossia che sono abbastanza vecchio per essere vostro padre, e che sono passato per mille esperienze vedendomela con uomini di tutte le razze, e che ho percorso in lungo e in largo mezzo mondo, mentre voi ve ne siete stata tranquilla con le stesse persone in una sola casa?
Come volete, signore.
Questa non è una risposta; o meglio, è una risposta molto irritante, perché è molto evasiva.
Rispondete a tono.
Non credo, signore, che abbiate il diritto di darmi ordini solo perché siete più vecchio di me, o perché avete visto il mondo e io no; la vostra pretesa di superiorità dipende dall’uso che avete fatto del vostro tempo e della vostra esperienza.
Uh!
Che risposta pronta.
Si dà il caso però che non mi soddisfi per niente, dal momento che ho fatto un uso indifferente, per non dire cattivo, di entrambi i vantaggi.
Lasciando da parte la questione della superiorità, però, dovrete pur ricevere i miei ordini, di tanto in tanto, senza sentirvi irritata o offesa dal mio tono autoritario.
Lo farete? Sorrisi.
Il signor Rochester è davvero un tipo particolare pensai, a quanto pare si è dimenticato che mi paga trenta sterline all’anno per ricevere i suoi ordini.
Il sorriso va benissimo disse, cogliendo al volo l’espressione fugace sul mio viso, ma dite anche qualcosa.
Stavo pensando, signore, che ben pochi si preoccuperebbero di irritare o offendere i dipendenti stipendiati con i loro ordini.
Dipendenti stipendiati!
Ma come!
Non sarete mica un dipendente stipendiato, voi?
Ah, sì, avevo dimenticato lo stipendio!
Bene, allora su questa base mercenaria mi concederete di essere un po’ prepotente?
Nossignore, ve lo concedo perché vi siete dimenticato di questo particolare, e vi preoccupate se un dipendente si trova bene o no nella sua dipendenza: su questa base ve lo concedo con tutto il cuore.
E acconsentite a fare a meno di tutta una serie di formalità e frasi convenzionali senza pensare che questa omissione è generata dall’insolenza?
Sono sicura, signore, che non scambierò mai un comportamento informale con l’insolenza: il primo non mi dispiace affatto, alla seconda non si sottometterebbe nessun essere umano nato libero, neppure per uno stipendio.
Sciocchezze!
La maggior parte delle creature nate libere si sottometterebbe a qualsiasi cosa per uno stipendio; parlate dunque per voi e non addentratevi in questioni di carattere generale, in merito alle quali siete completamente ignorante. Comunque, per questa risposta, sia pure inesatta, vi stringo idealmente la mano, per il tono ma anche per la sostanza di quel che avete detto.
Non capita spesso di sentirlo, un tono così franco e sincero: al contrario, la schiettezza viene spesso ricambiata con l’affettazione, o con la freddezza, o con rozzi e stupidi malintesi.
Su tremila istitutrici fresche di collegio nemmeno tre avrebbero risposto come voi.
Ma non ho certo intenzione di lusingarvi: se siete fatta di una pasta diversa dalla maggioranza, non è merito vostro, ma di madre natura. E forse sto correndo troppo, dopotutto: per quel che ne so, potreste non essere meglio delle altre; potreste avere difetti intollerabili a controbilanciare le vostre poche doti. E lo stesso vale per voi pensai.
Il mio sguardo incrociò il suo mentre l’idea mi attraversava la mente: lui parve leggermi negli occhi, perché mi rispose come se avessi dato voce al mio pensiero: Sì, sì, avete ragione disse.
Io stesso ho molti difetti: lo so e non ho intenzione di trovare attenuanti, ve lo assicuro.
Dio sa che non posso essere troppo severo con gli altri: ho un passato, una serie di azioni, tutto un modo di vivere su cui riflettere in cuor mio, e che potrebbero benissimo attirarmi lo scherno e il biasimo dei miei simili.
Ho preso, o piuttosto poiché come tutti quelli che sbagliano mi piace attribuire metà della colpa alla malasorte e alle circostanze avverse sono stato gettato sulla cattiva strada all’età di ventun anni, e da allora non ho più ritrovato la retta via; ma avrei potuto essere molto diverso, avrei potuto essere buono come voi, più saggio, quasi senza macchia.
Invidio la vostra pace interiore, la vostra buona coscienza, la purezza dei vostri ricordi.
Bimba mia, una memoria immacolata e limpida deve essere un inestimabile tesoro, una fonte inesauribile di ristoro.
O no? Com’era la vostra memoria a diciott’anni, signore?
Ah, dunque: era sana e perfettamente pulita; le acque di sentina non l’avevano ancora ridotta a una pozza fetida.
A diciott’anni ero come voi, proprio come voi.
La natura voleva che fossi, nel complesso, un uomo buono, signorina Eyre: uno dei migliori, e vedete che non è andata così.
Ora vorreste dire che non lo vedete, o almeno mi illudo di aver letto questo nei vostri occhi . E dunque credetemi sulla parola: non sono un malvagio.
Non dovete pensarlo, del vero malvagio mi manca la statura; eppure, credo più per le circostanze che per le mie inclinazioni naturali, sono un banale peccatore comune, dedito a tutti quei vizi meschini con i quali i ricchi senza morale cercano di rendere interessante la vita.
Vi stupisce che lo confessi a voi?
Sappiate che nel corso della vostra vita futura vi troverete spesso a essere la confidente involontaria dei segreti altrui: la gente capirà d’istinto, come l’ho scoperto io, che parlare di voi stessa non è il vostro forte, e che invece siete brava ad ascoltare gli altri quando parlano di sé; e sentirà anche che non ascoltate le loro indiscrezioni con malevolenza e disprezzo, ma al contrario con una sorta di innata simpatia, non meno confortante e incoraggiante per il fatto di manifestarsi con tanta discrezione.
E voi come lo sapete? Come fate a dire tutto questo, signore?
Lo so bene, per questo parlo liberamente, quasi come se stessi scrivendo i miei pensieri in un diario.
Voi direte che avrei dovuto essere superiore alle circostanze, e avete ragione, avete ragione; ma come vedete non è stato così.
Quando il destino mi ha bistrattato, non sono stato abbastanza saggio da ignorarlo; mi sono lasciato prendere dalla disperazione, e infine ho tralignato del tutto.
E adesso, quando un qualunque ribaldo suscita il mio disgusto con le sue volgarità da quattro soldi, non posso illudermi di essere meglio di lui: sono costretto a riconoscere di essere al suo livello.
Vorrei tanto aver resistito... Sa Dio quanto!
Tenete in conto il rimorso, signorina Eyre, quando vi viene la tentazione di peccare: il rimorso può avvelenare la vita.
E dicono che il pentimento è la cura, signore.
Non lo è.
L’unica cura è redimersi; e io potrei farlo, ne avrei la forza, ma a che serve pensarci, con tutti gli ostacoli, i fardelli, le maledizioni che mi porto appresso?
E poi, visto che la felicità mi è irrimediabilmente negata, ho diritto a qualche piacere nella vita: e ho intenzione di procurarmelo, costi quel che costi.
Allora sarete costretto a tralignare ancor di più, signore.
È possibile: ma perché dovrei, se il piacere che cerco è dolce e genuino?
E posso procurarmene uno dolce e genuino come il miele selvatico che l’ape raccoglie nella brughiera.
Brucerà... E avrà un sapore amaro, signore. Come fate a saperlo? Non l’avete mai provato, voi.
Che aria seria...
Che aria terribilmente solenne avete; e non avete idea di tutto ciò più di quanto ne abbia la testa intagliata in questo cammeo. Ne prese uno dalla caminiera.
Non avete il diritto di farmi la predica, voi che siete una neofita che non ha nemmeno varcato la soglia della vita e siete del tutto estranea ai suoi misteri.
Vi ricordo solo le vostre parole: avete detto che l’errore vi ha procurato rimorso, e avete descritto il rimorso come il veleno dell’esistenza.
Chi parla d’errore, adesso?
Non credo affatto che l’idea che mi ha attraversato il cervello sia un errore.
La ritengo un’ispirazione, non una tentazione: era un’immagine molto dolce, molto consolatoria...
Ne sono certo. Eccola che torna! Non è il demonio, ve lo assicuro.
O, se lo è, ha indossato i panni di un angelo di luce.
Penso di dover accogliere un ospite così leggiadro quando bussa alle porte del mio cuore.
Non fidatevi, signore; non è un vero angelo.
Vi chiedo ancora: come fate a saperlo?
Con quale istinto avete la pretesa di distinguere un serafino caduto degli abissi da un messaggero inviato dal trono eterno...
una guida da un seduttore? Giudico dalla vostra espressione, signore: era turbata quando avete detto che l’idea era tornata a sfiorarvi. Sono certa che se la ascoltate vi renderà ancora più infelice.
Niente affatto, mi porta il messaggio più soave del mondo: quanto al resto, non siete il guardiano della mia coscienza, perciò non datevi pena.
Entrate dunque, bel pellegrino!
Pronunciò queste parole come se stesse parlando a una visione che si mostrava solo ai suoi occhi; poi, incrociando le braccia che aveva allontanato da sé e portandole al petto, sembrò voler abbracciare quell’essere invisibile.
Ecco continuò rivolgendosi a me, ho accolto il pellegrino: una divinità travestita, credo. Mi ha già fatto bene: il mio cuore era una specie di cimitero, adesso sarà un santuario. A dire la verità, signore, non vi capisco affatto. Non riesco a continuare questa conversazione, perché non mi sento all’altezza.
So solo questo: avete detto che non siete buono come vorreste, e che vi rammaricate per i vostri difetti.
Una cosa sono in grado di capire: avete lasciato intendere che una memoria insudiciata è un continuo tormento.
A me sembra che, se ce la metteste tutta, col tempo riuscireste a diventare un uomo degno della vostra approvazione; e che se da oggi cominciaste davvero a correggere i vostri pensieri e le vostre azioni, in capo a pochi anni vi ritrovereste con una riserva di ricordi nuovi e puliti, a cui poter tornare con diletto.
Certo, signorina Eyre, è un pensiero giusto il vostro, e anche le parole lo sono; e in questo momento sto lastricando le strade dell’inferno con la mia energia.
Come dite?
Sto seminando buone intenzioni, che, sono convinto, sono durevoli come la selce.
Certo le mie compagnie e i miei obiettivi saranno diversi da quelli che sono stati fin qui.
Migliori? Migliori, sì...
come l’oro puro è migliore delle sue sudicie scorie.
Sembra che dubitiate di me; io invece non ne dubito: so quali sono le mie intenzioni, e i miei motivi; e da questo momento vige la legge, immutabile come quella dei medi e dei persiani, che sia le une sia gli altri sono giusti.
Non possono esserlo, signore, se richiedono un nuovo statuto per legalizzarli.
Lo sono, signorina Eyre, anche se richiedono assolutamente un nuovo statuto: insiemi di circostanze sconosciute hanno bisogno di regole altrettanto sconosciute.
Una norma decisamente pericolosa, direi, perché è chiaro che può dar luogo ad abusi.
Ha parlato la grande saggia!
È vero, ma vi giuro sui miei lari che non ne approfitterò.
Siete umano e fallibile.
Senza dubbio, e anche voi lo siete. Come la mettiamo?
L’essere umano fallibile non dovrebbe arrogarsi un potere che è al sicuro solo nelle mani dell’essere divino e perfetto.
Quale potere?
Quello di dire, di qualunque linea di condotta fuori dalla norma e non sancita, è giusta. È giusta: ecco, l’avete detto voi, esattamente quelle parole.
Speriamo che lo sia, allora dissi alzandomi, perché mi sembrava inutile continuare un discorso che trovavo assolutamente oscuro; e anche perché mi rendevo conto che il carattere del mio interlocutore era al di là della mia comprensione, almeno per il momento; oltretutto, provavo l’incertezza, il vago senso di pericolo che accompagna la convinzione della propria ignoranza.
Dove andate, adesso?
A mettere a letto Adèle; è fin troppo tardi, per lei.
Avete paura di me perché parlo come una sfinge.
Le vostre parole sono enigmatiche, signore, ma anche se sono disorientata non ho certo paura.
Certo che avete paura... e il vostro amor proprio vi fa temere di prendere un granchio. In effetti di questo sono un po’ preoccupata...
Non ho nessuna voglia di dire idiozie.
Se le diceste, lo fareste con un tono così grave e composto che io le scambierei per perle di saggezza.
Non ridete mai, signorina Eyre? Non datevi la pena di rispondere... È chiaro che ridete raramente; ma sono sicuro che lo fate con gusto, quando capita. Datemi retta, voi non siete austera per natura, non più di quanto io sia malvagio per natura.
L’educazione repressiva che avete ricevuto a Lowood vi è rimasta in qualche modo appiccicata, e controlla i vostri lineamenti, vi smorza la voce e vi impedisce i movimenti.
E in presenza di un uomo, che sia un fratello, un padre, un superiore o quel che volete, avete paura di sorridere con troppa allegria, di parlare con troppa libertà o di muovervi con troppo vigore; ma col tempo credo che imparerete a essere spontanea con me, come io trovo impossibile essere formale con voi, e allora il vostro aspetto e i vostri movimenti acquisteranno una vivacità e una varietà che adesso non si permettono.
Di tanto in tanto colgo lo sguardo di una strana specie di uccello attraverso le fitte sbarre di una gabbia: un prigioniero vispo, irrequieto, deciso.
Se solo fosse libero, si alzerebbe in volo fino alle nuvole.
Siete ancora decisa ad andarvene? Sono suonate le nove, signore. Non importa, aspettate un momento.
Adèle non è ancora pronta per andare a letto.
La mia posizione, signorina Eyre, col fuoco alle spalle e lo sguardo rivolto alla stanza, mi consente di tenere tutto sott’occhio.
Mentre parlavo con voi, ogni tanto osservavo Adèle .
Una decina di minuti fa ha tirato fuori dalla scatola un vestitino rosa, e mentre lo dispiegava un’espressione rapita le ha illuminato gli occhi: ha la civetteria nel sangue, e attraverso il sangue le va al cervello e le penetra fino al midollo.
Il faut que je l’essaie! ha esclamato, et à l’instant même! ed è corsa fuori dalla stanza.
Adesso è con Sophie, ad agghindarsi, tra qualche minuto sarà di ritorno e so perfettamente che cosa mi troverò davanti: una Céline Varens in miniatura, come appariva sul palcoscenico quando si alzava il...
Ma lasciamo perdere. Comunque, i miei più teneri sentimenti stanno per ricevere una scossa, lo sento; state a vedere se non sarà così.
Di lì a poco si sentirono i piedini di Adèle attraversare l’atrio saltellando.
Poi entrò, trasformata come aveva previsto il suo tutore.
Un abito di raso rosa, molto corto e con l’ampia gonna a sbuffo, aveva sostituito il vestitino marrone che indossava prima; una coroncina di rose in boccio le circondava la fronte e ai piedi portava calze di seta e sandaletti di raso bianchi.
Est-ce que ma robe va bien?
domandò a gran voce, facendosi avanti con un balzo.
Et mes souliers? Et mes bas?
Tenez, je crois que je vais danser!
E allargando il vestito, si mise a ballare per la stanza, finché, giunta davanti a Rochester, fece una lieve giravolta in punta di piedi e atterrò su un ginocchio ai suoi piedi, esclamando: Monsieur, je vous remercie mille fois de votre bonté.
Poi, alzandosi, aggiunse: C’est comme cela que maman faisait, n’est-ce pas, monsieur? E-sat-ta-men-te! fu la risposta.
E, comme cela, quanto denaro inglese ha sfilato come per incanto dalle tasche delle mie britanniche brache!
Eh, sono stato giovane anch’io, signorina Eyre, un tenero virgulto: non penserete che la dolce stagione primaverile che attraversate ora non abbia sfiorato anche me, un tempo. La mia primavera è trascorsa, comunque, lasciandomi tuttavia tra le mani questo fiorellino francese di cui, ogni tanto, mi sbarazzerei volentieri.
Poiché non ho più cara la radice da cui ha avuto origine: da quando ho scoperto che solo l’oro può nutrirla, anche il fiore mi piace assai meno di prima, soprattutto quando appare artificiale come ora.
Lo conservo e lo cresco in base al principio cattolico per cui basta un’opera buona a espiare innumerevoli peccati, grandi o piccoli.
Un giorno vi spiegherò tutto questo.
Buonanotte.
Capitolo 15 E un giorno effettivamente me lo spiegò.
Accadde un pomeriggio, quando incontrò per caso me e Adèle nel parco: e mentre lei giocava a volano e si divertiva con Pilot, Rochester mi chiese di passeggiare avanti e indietro con lui per un lungo viale di faggi, senza perdere di vista la bambina.
Mi raccontò allora che Adèle era figlia di una ballerina dell’Opera, Céline Varens, per la quale aveva un tempo nutrito quella che definì una grande passion.
Passione che Céline aveva giurato di ricambiare con intensità perfino superiore alla sua.
Brutto com’era, si illuse d’esser diventato il suo idolo, e che lei preferisse la sua taille d’athlète all’eleganza dell’Apollo del Belvedere.
Ed ero così lusingato dalla predilezione di quella silfide gallica per lo gnomo britannico, signorina Eyre, che le misi a disposizione un palazzetto tutto per lei, la dotai di una squadra di domestici, una carrozza, stoffe pregiate, diamanti, pizzi, e così via.
Insomma, mi avviai verso la rovina nel modo più banale del mondo, come un qualunque merlo innamorato.
A quanto pare non avevo nemmeno l’originalità di arrivare all’ignominia e al disastro per una nuova via, e seguii passo dopo passo il sentiero già battuto senza scostarmi di una virgola dal suo centro.
Mi attendeva, come meritavo, il destino di tutti i merli.
Capitai da Céline una sera in cui non mi aspettava, e non la trovai; ma era una serata calda ed ero stanco di passeggiare per Parigi, perciò mi sedetti nel suo salotto, felice di respirare l’aria consacrata dal suo recente passaggio.
No...
Sto esagerando; non ho mai pensato che lei possedesse virtù sacre: più che un odore di santità quello che aveva lasciato era un olezzo persistente, un aroma di muschio e ambra. Stavo giusto cominciando a soffocare tra quegli effluvi di fiori di serra e di essenze artificiali, quando pensai di aprire la finestra e uscire sul balcone.
La sera era rischiarata dalla luna e dai lumi a gas, e l’aria era tersa e immobile. Sul balcone c’erano un paio di poltrone. Mi sedetti a fumare un sigaro...
Ecco, credo che ne fumerò uno anche adesso, se permettete.
Seguì un silenzio, durante il quale Rochester estrasse un sigaro e lo accese; dopo esserselo portato alle labbra e aver sbuffato una nuvola d’incenso cubano nell’aria gelida e smorta, continuò: A quei tempi amavo anche i dolciumi, signorina Eyre, e tra un sigaro e l’altro je croquais dei confetti al cioccolato, osservando nel frattempo le carrozze che passavano per le strade alla moda dirette all’Opera, a pochi isolati da lì.
A un tratto, nel chiarore della sera cittadina, riconobbi tra le altre l’elegante voiture che avevo regalato a Céline, trainata da una bella coppia di cavalli inglesi. Stava tornando: mentre mi appoggiavo contro la ringhiera di ferro il cuore naturalmente prese a battermi per l’impazienza.
La carrozza, come mi aspettavo, si fermò davanti alla porta del palazzetto; la mia fiamma scese: sebbene avvolta in un mantello un impaccio inutile, in quella tiepida sera di giugno la riconobbi all’istante dal piedino che sbucò dall’orlo dell’abito mentre balzava giù dal predellino.
Sporgendomi dal balcone stavo per sussurrare: Mon ange in un tono, va da sé, che solo l’orecchio dell’amata avrebbe udito quando alle sue spalle scese anche un’altra figura, pure avvolta in un mantello: ma era un piede munito di sperone quello che avevo sentito risuonare sul selciato, ed era una testa sormontata da un cappello quella che passava sotto l’arco della porte cochère.
Sapete cos’è la gelosia, signorina Eyre?
Certo che no; non c’è bisogno che ve lo chieda, perché non sapete che cos’è l’amore.
Vi mancano entrambi i sentimenti: la vostra anima dorme, e il colpo che la risveglierà non è ancora arrivato.
Siete convinta che tutta l’esistenza scorra in un flusso tranquillo, così come è trascorsa la vostra giovinezza fin qui.
Mentre vi lasciate trasportare dalla corrente con gli occhi chiusi e le orecchie tappate, non vedete i massi che affiorano a poca distanza da voi nel letto del fiume, né sentite l’acqua che ribolle contro la roccia.
Ma vi avverto e ricordate queste parole che un giorno arriverete in un punto accidentato, dove il corso della vostra vita finirà risucchiato in un vortice, tra tumulto, schizzi e fragore: e allora vi sfracellerete su quelle rocce puntute, o un’onda più alta vi solleverà consegnandovi a una corrente più calma, dove sono io adesso.
Mi piace questa giornata, questo cielo d’acciaio, l’asprezza e l’immobilità del mondo sotto questa coltre di gelo.
Mi piace Thornfield, il fatto che sia così antica e appartata, i vecchi alberi pieni di corvi e di spine, la sua facciata grigia e le file di finestre scure che riflettono il firmamento metallico; e tuttavia per quanto tempo il solo pensiero di questo luogo mi ha disgustato, per quanto tempo l’ho fuggito come un lazzaretto?
E quanto ancora mi disgusta...
Si interruppe stringendo i denti; poi si fermò e batté il piede sul terreno indurito.
Sembrava in preda a qualche pensiero odioso, che lo imprigionava con tanta forza da impedirgli di avanzare. In quel momento stavamo risalendo lungo il viale, e la casa era davanti a noi.
Alzando gli occhi verso le merlature, vi posò uno sguardo che non avevo mai visto prima e che neppure in seguito vidi mai.
Dolore, vergogna, ira, uniti a insofferenza, disgusto, odio, parvero per un momento fremere e lottare nelle pupille dilatate sotto le sopracciglia d’ebano.
Un combattimento selvaggio che avrebbe dovuto finire con un vincitore; ma fu un altro sentimento a sorgere e a trionfare: qualcosa di duro e cinico, di caparbio e deciso, che calmò la sua passione e gli pietrificò l’espressione.
Poi continuò: Mentre me ne stavo zitto, signorina Eyre, mi stavo mettendo d’accordo col mio destino. Stava lì, vicino a quel faggio, come una strega di quelle che apparvero a Macbeth nella brughiera di Forres. Tu ami Thornfield?
mi ha detto alzando un dito, e poi ha scritto in aria un avvertimento, che si è ripetuto a caratteri sinistri su tutta la facciata della casa, tra le due file di finestre: Amala se puoi!
Amala se osi!
L’amerò ho risposto.
Oso amarla; inoltre aggiunse cupamente manterrò la parola data: supererò gli ostacoli che si frappongono tra me e la felicità, la bontà...
Sì, la bontà, perché voglio essere un uomo migliore di quanto sia stato, di quanto sia: come il leviatano di Giobbe spezzò la lancia, il dardo e l’usbergo, gli impedimenti che altri reputano ferro e bronzo saranno per me paglia e legno fradicio.
In quel momento Adèle gli sfrecciò davanti col volano. Via! gridò lui in tono aspro. Sta’ lontana da me, bambina, o torna dentro da Sophie!
Quando riprese a camminare in silenzio, mi arrischiai a riportarlo al punto in cui aveva bruscamente cambiato discorso: E quando Mademoiselle Varens entrò chiesi, voi pure rientraste in casa? Mi aspettavo che rifiutasse seccamente di rispondere a quella domanda così poco opportuna, e invece, riscuotendosi dal malumore in cui era piombato, volse gli occhi nella mia direzione e la sua espressione parve rasserenarsi.
Oh, avevo dimenticato Céline!
Allora, per farla breve: quando vidi la mia incantatrice entrare scortata da un cavaliere, mi sembrò di sentire un sibilo, e il verde serpente della gelosia, drizzandosi sulle sue spire ondeggianti dal balcone illuminato dalla luna, mi si insinuò nel panciotto, strisciò fino al cuore e cominciò a divorarlo pian piano.
Che strano!
esclamò, cambiando ancora bruscamente discorso.
Che strano aver scelto voi come confidente di tutto questo, ragazza mia; e ancora più strano che voi stiate qui ad ascoltarmi tranquilla come una pasqua, quasi fosse la cosa più naturale del mondo per un uomo come me raccontare le sue avventure con le ballerine dell’Opera a un’ingenua fanciulla d’altri tempi come voi!
Eppure quest’ultima stravaganza spiega la prima, come già vi dissi in un’altra occasione: con la vostra serietà, il vostro riguardo e la vostra prudenza, siete nata per accogliere i segreti degli altri.
E poi, credo di sapere che tipo di mente è quella con cui sto comunicando: so che non è soggetta a lasciarsi corrompere; ed è una mente particolare, oserei dire unica.
Per fortuna, non ho intenzione di farle del male: ma se così fosse, so che quel male verrebbe respinto.
Più conversiamo, noi due, e meglio è: perché io non posso guastarvi, e voi potete darmi nuovo vigore.
Dopo questa divagazione riprese: Rimasi sul balcone. Verranno di sicuro nel salottino di Céline pensai e li sorprenderò.
Perciò, dopo aver infilato una mano attraverso la finestra aperta, tirai la tenda, lasciando solo uno spiraglio per poter guardare dentro; dopo di che chiusi i battenti, tranne una fessura per lasciar uscire i bisbigli dei due innamorati, infine tornai zitto zitto a sedermi e a quel punto la coppia entrò nella stanza.
Subito sbirciai attraverso l’apertura.
Entrò anche la cameriera personale di Céline, che accese una lampada, la posò sul tavolo e si ritirò.
Adesso li vedevo chiaramente: entrambi si tolsero i mantelli, ed ecco la Varens, splendente di raso e gioielli regali miei, naturalmente e il suo compagno, in uniforme da ufficiale; e riconobbi in lui un giovane visconte libertino, un ragazzotto insipiente e senza alcuna morale che avevo incontrato talvolta in società e che trovavo troppo spregevole per prendermi la briga di odiarlo.
Vedendolo, il dente velenoso della gelosia si spezzò all’istante: perché in quello stesso momento il mio amore per Céline svanì.
Una donna che mi tradiva con un simile rivale non era degna di essere contesa, e non meritava che disprezzo: e tuttavia meno di quanto ne meritassi io, che ero stato tanto gonzo.
Cominciarono a parlare, e la loro conversazione mi rassicurò del tutto: frivola, mercenaria, superficiale e sciocca, sembrava fatta per annoiare chi l’ascoltava piuttosto che indignarlo.
Sul tavolo c’era un mio biglietto da visita, e quando i due lo notarono si misero a parlare di me.
Nessuno dei due aveva abbastanza verve o spirito per ferirmi davvero, ma mi offesero con tutta la volgarità delle persone meschine: soprattutto Céline, che si mostrò addirittura brillante nell’elencare i miei difetti fisici, o meglio le mie deformità, come le chiamava lei.
Va detto che si era sempre prodigata in lodi sperticate per quella che definiva la mia beauté mâle, insomma tutto il contrario di voi, che al nostro secondo incontro mi avete detto chiaro e tondo di non trovarmi affatto attraente.
Questa differenza mi ha colpito subito e... A quel punto tornò di corsa Adèle.
Monsieur, John mi ha appena detto che è arrivato il vostro agente e che desidera parlarvi.
Ah!
In questo caso devo necessariamente stringere.
Aprii la finestra e andai verso di loro; dissi a Céline che non era più sotto la mia protezione e diedi disposizioni affinché liberasse la casa, offrendole anche una somma per le necessità immediate; ignorai le grida, gli isterismi, le suppliche, le proteste, le convulsioni e fissai un appuntamento col visconte al Bois de Boulogne.
Il mattino seguente ebbi il piacere di affrontarlo e di infilare un proiettile in una di quelle povere braccia deboli come alucce di pollo malato, dopo di che ritenni di aver chiuso con tutta la combriccola.
Sfortunatamente però sei mesi prima la Varens mi aveva affidato la piccola Adèle, giurando che era mia figlia: e potrebbe anche esserlo, sebbene non veda le prove di questa triste paternità sul suo viso.
Mi somiglia di più Pilot. Qualche anno dopo la nostra rottura, la madre abbandonò la bambina per fuggire in Italia con un musicista o un cantante.
Non ritenevo in alcun modo di dover provvedere ad Adèle, e non ritengo di doverlo fare adesso, dal momento che non sono suo padre, ma quando venni a sapere che viveva nell’indigenza tolsi la povera creatura dal fango e da Parigi la trasferii qui, perché crescesse in un ambiente pulito nella sana campagna inglese.
La signora Fairfax ha trovato voi per istruirla, ma adesso, sapendola figlia illegittima di una ballerina francese, vedrete il vostro incarico e la vostra protégée sotto un’altra luce. Un bel giorno verrete a informarmi che avete trovato un altro posto e mi pregherete di cercare una nuova istitutrice e così via...
Non è vero? No.
Adèle non è responsabile per le colpe di sua madre e neppure per le vostre, e mi è cara; e adesso, sapendo che è, in un certo senso, un’orfana abbandonata dalla madre e rinnegata da voi, signore le starò ancora più vicina. Come potrei preferire il cucciolo viziato di una ricca famiglia, che odierebbe la sua istitutrice e la considererebbe alla stregua di una seccatura, a una piccola sola al mondo che si aggrappa a lei come a un’amica? Ah, è così che la vedete voi! Bene, ora devo rientrare, e anche voi: tra poco farà buio.
Io invece rimasi fuori con il cane e la bambina ancora un po’, e giocai con Adèle a rincorrerci e a volano.
Quando rientrammo le tolsi cuffia e soprabito e la presi sulle ginocchia; la tenni così per un’ora, permettendole di chiacchierare a suo piacimento, senza rimproverarla nemmeno per le piccole libertà e sciocchezze a cui si lasciava andare talvolta quando si sentiva al centro dell’attenzione, e che rivelavano una superficialità di carattere ereditata con ogni probabilità dalla madre, così poco congeniale alla mentalità inglese.
Tuttavia, aveva anche delle qualità, e io ero disposta ad apprezzare al massimo tutto ciò che c’era di buono in lei.
Cercai di ravvisare nel suo viso e nei suoi lineamenti una qualche somiglianza con Rochester, ma non la trovai: non un solo tratto, non un’espressione rivelavano una parentela tra i due.
Era un peccato, perché se ci fosse stata una somiglianza tra loro, lui l’avrebbe tenuta in maggior conto.
Fu solo dopo essermi ritirata in camera mia per la notte che ripensai seriamente a quello che mi aveva raccontato il signor Rochester.
Come aveva detto lui, probabilmente non c’era nulla di straordinario nella vicenda: la passione di un ricco inglese per una ballerina francese, e il tradimento di lei, erano senza dubbio faccende abbastanza comuni nel bel mondo.
E tuttavia c’era qualcosa di davvero bizzarro nell’intensa emozione che lo aveva improvvisamente colto mentre esprimeva la soddisfazione attuale, il rinnovato piacere che provava davanti alla vecchia casa e alla campagna intorno. Riflettei perplessa sull’episodio, ma poi, non trovando per il momento una spiegazione, pian piano lasciai perdere, e pensai all’atteggiamento che il padrone di casa aveva nei miei confronti.
La confidenza che aveva riposto in me mi sembrò un omaggio alla mia discrezione, e la considerai e accettai come tale.
Da qualche settimana si comportava con me in maniera più coerente che all’inizio. Sembrava che non gli dessi alcun fastidio, e non accadeva più che di punto in bianco si mostrasse freddo o altezzoso; se ci incrociavamo per caso, sembrava che incontrarmi gli facesse piacere, e aveva sempre una parola e talvolta anche un sorriso per me.
Quando mi invitava formalmente a unirmi a lui, mi accoglieva con una cordialità tale da convincermi che vedermi lo rallegrasse davvero, e a un certo punto mi persuasi che non mi invitava a quei colloqui serali per pura gentilezza ma perché lui stesso ne traeva diletto.
In realtà io parlavo poco, ma lo ascoltavo con estremo interesse.
Era comunicativo di natura, e gli piaceva schiudere a una mente inesperta aspetti del mondo e scenari imprevisti ; e io provavo un vivo piacere nell’accogliere queste nuove idee, nell’intravedere prospettive impreviste, e seguirlo col pensiero per le regioni sconosciute in cui mi guidava, senza esser mai spaventata o turbata da alcuna allusione sgradevole.
La naturalezza del suo modo di fare mi liberava da qualunque freno o fastidio; la sua schiettezza, la sua cordialità, la sua correttezza mi avvicinavano a lui, e ogni tanto avevo l’impressione che fosse un mio familiare, più che un datore di lavoro.
E sebbene di tanto in tanto fosse ancora autoritario, non me la prendevo, perché mi rendevo conto che era fatto così.
Ero tanto felice, tanto gratificata da questo nuovo interesse che arricchiva la mia vita che smisi di provare il desiderio struggente di avere anch’io una famiglia: il sottile spicchio di destino che mi era toccato sembrava ampliarsi, i vuoti dell’esistenza si riempivano, la mia salute migliorò, mi arrotondai e divenni più forte.
E il signor Rochester era ancora brutto ai miei occhi?
No, lettore: la gratitudine e diverse associazioni mentali, tutte allegre e gradevoli, facevano del suo viso l’oggetto che più mi piaceva contemplare, e la sua presenza in una stanza mi rallegrava più di un bel fuoco acceso.
E tuttavia non avevo dimenticato i suoi difetti: in realtà era impossibile dimenticarsene, visto che me li metteva così spesso davanti agli occhi.
Era orgoglioso, sarcastico, intransigente, e dentro di me sapevo che la sua grande benevolenza nei miei riguardi compensava l’ingiusta severità verso tanti altri.
Oltretutto piombava spesso nel cattivo umore, e in maniera imprevedibile: più di una volta, dopo che mi aveva mandata a chiamare perché gli leggessi qualcosa, l’avevo trovato seduto da solo nella biblioteca con la testa sulle braccia e, quando guardava in su, un’espressione cupa, imbronciata e quasi malevola gli offuscava i lineamenti.
Io ritenevo però che il suo carattere lunatico, la sua intransigenza e i suoi difetti di un tempo avessero origine in qualche crudele gioco del destino.
Ero convinta che per natura fosse un uomo buono, di principi più nobili e gusti più schietti di quelli che le circostanze avevano sviluppato, l’educazione instillato e il destino incoraggiato.
Pensavo che in lui la materia prima fosse eccellente, anche se per il momento era tutto ingarbugliato e alla rinfusa.
Non posso negare che il suo dolore, di qualunque natura fosse, mi faceva soffrire, e avrei dato qualsiasi cosa per lenirlo.
Benché ormai avessi spento la candela e fossi distesa a letto, non riuscivo a prendere sonno pensando al suo sguardo quando si era fermato nel viale e mi aveva detto che il destino si era levato dinanzi a lui e lo aveva sfidato a essere felice a Thornfield.
Perché no?
mi domandai.
Che cosa lo allontana da questa casa?
Se ne andrà presto di nuovo?
La signora Fairfax ha detto che raramente rimane qui per più di quindici giorni di seguito, e ormai sono passate otto settimane dal suo arrivo.
Se davvero se ne va, sarà doloroso per tutti.
E se dovesse rimanere lontano primavera, estate e autunno, come sarebbero tristi anche le belle giornate di sole!
Non so davvero se mi addormentai o no dopo queste riflessioni; comunque sia, sentendo un vago mormorio, lugubre e del tutto particolare, proprio sopra la mia testa, mi svegliai di colpo.
Rimpiansi di non aver lasciato accesa la candela: era spaventosamente buio e mi sentivo molto abbattuta.
Mi misi a sedere sul letto, tendendo l’orecchio.
Il rumore cessò.
Cercai di riaddormentarmi, ma il cuore mi batteva per l’agitazione: la mia tranquillità interiore si era spezzata.
Udii in lontananza la pendola che batteva le due.
Proprio in quel momento mi sembrò che qualcuno toccasse la porta della mia camera, come se delle dita avessero strisciato sui battenti nel tentativo di trovare a tentoni la strada lungo il ballatoio buio.
Chi è?
dissi. Nessuna risposta.
La paura mi raggelò.
All’improvviso mi venne in mente che poteva essere Pilot, che, quando per caso la porta della cucina rimaneva aperta, non di rado usciva per spingersi fino alla porta della camera del signor Rochester: la mattina l’avevo visto spesso accucciato lì davanti.
Quell’idea mi calmò un poco e tornai a sdraiarmi.
Il silenzio distende i nervi, e visto che ormai in tutta la casa regnava una pace assoluta, mi tornò il sonno.
Ma non era destino che dormissi, quella notte.
Un sogno mi aveva appena sfiorato la mente quando fu messo in fuga atterrito da un fatto che mi fece rabbrividire fino al midollo.
Era una risata demoniaca, bassa, profonda e soffocata, che sembrava provenire proprio dal buco della serratura della mia camera.
La testata del letto era vicino alla porta, e all’inizio pensai che lo spirito malvagio fosse di fianco a me, o meglio rannicchiato sul mio cuscino, ma quando mi alzai per guardarmi intorno non vidi nulla.
Mentre ero ancora intenta a scrutare, quel suono innaturale si ripeté, e fui certa che arrivava da dietro i battenti. Il mio primo impulso fu di alzarmi e mettere il chiavistello alla porta, e il secondo di gridare ancora: Chi è?
Allora si udì un gorgoglio e un gemito.
Poco dopo, dei passi risalirono il ballatoio verso la scala che portava al terzo piano, dove di recente era stata aggiunta una porta per isolare quella zona dal resto della casa: la sentii aprirsi e richiudersi, e poi calò il silenzio.
Era Grace Poole?
È posseduta da un demonio?
pensai.
Impossibile rimanere sola un attimo di più, a quel punto: dovevo andare dalla signora Fairfax.
Mi infilai in fretta il vestito e mi buttai addosso uno scialle, dopo di che tolsi il chiavistello e con mano tremante aprii la porta.
Appena oltre la soglia, sulla passatoia, c’era una candela accesa.
Ne fui sorpresa, ma ancora di più trasecolai nel vedere l’aria offuscata e come satura di fumo: e mentre guardavo a destra e a sinistra per vedere da dove provenissero quelle volute azzurrine, sentii anche un forte odore di bruciato.
Udii uno scricchiolio, una porta che si schiudeva; era quella del signor Rochester, e il fumo usciva di lì.
Dimenticai la signora Fairfax, dimenticai Grace Poole e la risata di poco prima: in un attimo fui dentro la stanza.
Mille lingue di fuoco guizzavano tutt’intorno al letto, le tende del baldacchino erano in fiamme.
In mezzo a quelle vampate e al fumo, immobile e profondamente addormentato, c’era Rochester.
Svegliatevi!
Svegliatevi!
gridai.
Provai a scrollarlo, ma lui si limitò a mormorare qualcosa, e si girò dall’altra parte: il fumo lo aveva intontito. Non c’era un momento da perdere: le lenzuola avevano già preso fuoco. Mi precipitai a prendere brocca e catino. Per fortuna la prima era capiente e il secondo ampio, ed erano entrambi pieni d’acqua.
Li sollevai e inondai il letto e il dormiente, poi corsi nella mia stanza a prendere anche la mia brocca, battezzai nuovamente il giaciglio e, con l’aiuto di Dio, riuscii a spegnere le fiamme che lo stavano divorando.
Lo sfrigolio del fuoco che si spegneva, il rumore della brocca infranta che avevo lanciato lontano dopo averla vuotata, e, soprattutto, l’acqua che gli avevo rovesciato addosso in abbondanza, svegliarono infine il signor Rochester.
Nonostante adesso fosse buio pesto capii che era sveglio, perché lo sentii inveire e pronunciare strane imprecazioni nel trovarsi tutto bagnato.
Ma la casa si è allagata? urlò. No, signore, c’è stato un incendio. Alzatevi, adesso è spento.
Vado a prendervi una candela.
In nome di tutti gli elfi del mondo, siete voi, Jane Eyre?
esclamò.
Che cosa mi avete fatto, strega incantatrice?
Chi c’è nella stanza, oltre a voi?
Volevate affogarmi? Vado a prendervi una candela, signore. Alzatevi, in nome del cielo.
Qualcuno voleva farvi del male, dovete scoprire il prima possibile chi è stato e cosa ha fatto.
Ecco qua, mi sono alzato. Andate pure a prendere la candela, ma a vostro rischio e pericolo.
E aspettate due minuti a tornare, che mi possa mettere addosso qualcosa di asciutto, se c’è...
Sì, ecco la mia vestaglia. Su, andate!
Corsi via, e rientrai di lì a poco con la candela rimasta sul ballatoio.
Lui me la tolse di mano e la sollevò per esaminare il letto, tutto annerito e bruciacchiato, le lenzuola zuppe, il tappeto intorno bagnato fradicio.
Cosa è successo?
E chi è stato?
domandò.
Gli riferii brevemente quello che era accaduto: la strana risata che avevo sentito sul ballatoio, i passi che salivano verso il terzo piano, il fumo, il cui odore mi aveva condotto nella sua stanza, quello che avevo trovato lì e come lo avevo annaffiato con tutta l’acqua che ero riuscita a trovare.
Ascoltò molto seriamente: il suo viso, man mano che andavo avanti nel racconto, esprimeva più preoccupazione che stupore, e quando ebbi finito rimase per un po’ in silenzio.
Devo chiamare la signora Fairfax?
chiesi. La signora Fairfax?
No.
Perché diavolo volete chiamarla?
Cosa può fare lei?
Lasciatela dormire indisturbata.
Allora vado a chiamare Leah, e a svegliare John e sua moglie.
Assolutamente no, state ferma lì.
Avete solo uno scialle.
Se non vi tiene abbastanza caldo potete prendere il mio mantello; eccolo là, avvolgetevi bene e sedetevi in poltrona...
Ecco, ve lo metto io.
Adesso appoggiate i piedi sullo sgabello, così non vi bagnate.
Vi lascio sola per qualche minuto. Prendo la candela.
Rimanete dove siete finché non torno, ferma immobile.
Devo salire al terzo piano. Ricordate di non muovervi e non chiamate nessuno.
Uscì, e io guardai la luce che si allontanava.
Percorse il ballatoio in punta di piedi, aprì la porta delle scale facendo meno rumore possibile, se la richiuse alle spalle e l’ultimo barbaglio svanì.
Rimasi nella più completa oscurità.
Tesi l’orecchio per cogliere qualche rumore ma non udii nulla.
Passò un bel po’ di tempo.
Cominciai a sentirmi stanca: faceva freddo, nonostante il mantello, e non vedevo il motivo di rimanere, visto che non dovevo svegliare nessuno.
Rischiavo di contrariare Rochester per aver disobbedito ai suoi ordini, quando vidi nuovamente baluginare una luce sul muro del ballatoio, e udii il fruscio dei piedi scalzi sulla passatoia.
Speriamo che sia lui pensai e non qualcosa di peggio.
Rientrò, pallido e cupo in faccia.
Ho scoperto tutto disse posando la candela sul lavabo, è come pensavo io.
E cioè, signore?
Non rispose, ma rimase lì con le braccia incrociate, guardando a terra.
Dopo qualche minuto mi chiese, in tono piuttosto strano: Non ricordo, avete detto di aver visto qualcuno quando avete aperto la porta della vostra camera?
No, signore, solo la candela a terra.
Ma avete sentito una strana risata, vero?
E l’avevate già sentita altre volte, o qualcosa di simile, giusto?
Sì, signore: c’è una donna che cuce, in casa, si chiama Grace Poole...
È lei che ride così. È una persona davvero bizzarra.
Proprio così.
Grace Poole, avete indovinato.
È come dite voi: un tipo bizzarro, molto.
Bene, rifletterò sulla faccenda.
Nel frattempo, sono contento che siate l’unica, oltre a me, al corrente di tutto quanto è successo stanotte.
Voi non siete una chiacchierona; non fatene parola con nessuno.
Per quanto riguarda questo e qui indicò il letto spiegherò io ogni cosa.
E adesso tornate in camera vostra. Io starò benissimo sul divano della biblioteca per il resto della notte. Sono quasi le quattro, tra due ore i domestici si alzano.
Allora buonanotte, signore dissi, facendo per andarmene.
Sembrò sorpreso, e davvero non ce n’era ragione, visto che mi aveva appena congedata.
Ma come! esclamò.
Ve ne andate già, e in questo modo?
Me l’avete detto voi, signore.
Ma non senza salutarci, non senza una parola di riconoscenza e d’amicizia: insomma, non in questa maniera secca e frettolosa. Mi avete salvato la vita, perbacco, mi avete strappato a una morte atroce, e adesso ve ne andate come se fossimo due estranei!
Stringiamoci almeno la mano.
Tese la mano, io gli diedi la mia: la prese dapprima con una, poi con entrambe.
Mi avete salvato la vita: sono felice di avere un debito così grande nei vostri confronti.
Non posso dire altro.
A nessuno avrei mai sopportato di dovere tanto, ma con voi è diverso: quest’obbligo nei vostri confronti non mi è di alcun peso, Jane.
S’interruppe per guardarmi in faccia: sulle labbra gli tremavano parole quasi visibili, ma la voce le trattenne.
Buonanotte di nuovo, signore.
Non c’è nessun debito, dovere, peso o obbligo, in questo caso.
Lo sapevo continuò che prima o poi mi avreste fatto in qualche modo del bene: ve l’ho letto negli occhi la prima volta che vi ho vista: non per nulla la loro espressione arguta...
e qui s’interruppe ancora la loro espressione arguta continuò precipitosamente mi è arrivata dritta al cuore. Si parla di simpatie naturali, di demoni gentili, e anche nella fiaba più assurda c’è un granello di verità.
Buonanotte, mia cara salvatrice!
C’era una strana energia nella sua voce, e uno strano fuoco nel suo sguardo.
Sono felice di esser stata sveglia dissi, e di nuovo mi mossi per uscire dalla stanza.
Come!
Ve ne andate, dunque?
Ho freddo, signore.
Freddo?
Sì, e siete ferma in una pozza d’acqua!
Andate, dunque, Jane; andate!
ma continuava a tenermi la mano, e io non riuscivo a liberarla.
Fui costretta a inventare un espediente. Mi sembra di sentire la signora Fairfax, signore dissi. Bene, lasciatemi, allora.
Allentò la presa, e uscii dalla stanza.
Tornai al mio letto, ma di dormire non se ne parlava nemmeno.
Fino all’alba mi trovai sballottata in un mare agitato seppure delizioso, dove ondate di gioia si alternavano a paurosi cavalloni.
Di tanto in tanto intravedevo, oltre quelle acque agitate, una riva, dolce come le colline di Beulah, e a tratti una brezza rinfrescante, risvegliata dalla speranza, trasportava il mio spirito trionfante verso quella meta: ma non riuscivo mai a raggiungerla, nemmeno con la fantasia, perché un vento contrario soffiava da terra e mi respingeva di continuo.
La ragione si opponeva al delirio, e il senno ammoniva la passione.
Troppo in subbuglio per riposare, appena spuntò il giorno mi alzai.
Capitolo 16 Il giorno che seguì quella notte insonne avevo una gran voglia di vedere Rochester, ma al tempo stesso quel desiderio mi faceva paura: volevo risentire la sua voce, ma temevo di incontrare i suoi occhi.
Durante la prima parte della mattina mi aspettavo che si presentasse da un momento all’altro: non era sua abitudine entrare nella stanza mentre ero impegnata con Adèle, ma qualche volta ci faceva una breve visita, e avevo l’impressione che quel giorno sarebbe comparso.
Ma la mattina trascorse come al solito, e non accadde niente che interrompesse il corso delle lezioni; l’unica cosa che sentii, poco dopo colazione, fu un certo trambusto vicino alla camera del signor Rochester, e le voci della signora Fairfax, di Leah e della cuoca la moglie di John, cioè oltre al borbottio rauco di John. Le esclamazioni si sprecarono: È un miracolo che il padrone non sia bruciato vivo nel suo letto!; È sempre pericoloso tenere accesa la candela di notte; Per fortuna ha avuto la presenza di spirito di pensare alla brocca!; Ma com’è possibile che non abbia svegliato nessuno?; Speriamo non abbia preso freddo dormendo sul divano della biblioteca, e via di seguito. A tutte quelle chiacchiere seguì un gran strofinare e sfaccendare, e quando passai davanti alla stanza per scendere a pranzo, vidi attraverso la porta aperta che tutto era tornato in perfetto ordine; mancava solo il baldacchino del letto.
Leah era in piedi sul sedile della finestra e puliva i vetri anneriti dal fumo.
Stavo per rivolgerle la parola, perché volevo sapere che spiegazione era stata data dell’incidente; ma, avvicinandomi, vidi un’altra persona nella camera, una donna seduta su una sedia accanto al letto, intenta a cucire gli anelli alle nuove tende.
Quella donna era Grace Poole.
Eccola lì, seria e taciturna come sempre, col suo vestito di lana marrone, il grembiule a quadri, il fazzoletto bianco al collo e la cuffia.
Era concentrata sul lavoro, che sembrava assorbire tutti i suoi pensieri: sulla fronte ottusa e nei tratti ordinari non c’era traccia del pallore e della disperazione che ci si sarebbe aspettati di vedere sul viso di una donna che la notte prima aveva cercato di uccidere qualcuno e che era stata inseguita dalla vittima fino al suo nascondiglio e accusata del delitto che intendeva perpetrare.
Ero stupefatta, e oltremodo confusa.
Alzò gli occhi mentre la stavo ancora fissando: non un sussulto, non un rossore o pallore che tradissero un’emozione, la coscienza della colpa, la paura di esser scoperta.
Buongiorno, signorina disse nel suo solito modo conciso e flemmatico, e prendendo un altro anello e del nastro si rimise a cucire.
La metterò alla prova pensai; questa impenetrabilità assoluta è oltre ogni comprensione.
Buongiorno, Grace dissi.
È successo qualcosa?
Mi sembra di aver sentito i domestici parlare tutti insieme, poco fa. È solo che il padrone si è messo a leggere a letto, ieri sera; si è addormentato con la candela accesa e il baldacchino ha preso fuoco.
Per fortuna però si è svegliato prima che bruciassero anche le coperte e il legno, ed è riuscito a spegnere le fiamme con l’acqua della brocca.
Che strano!
dissi a bassa voce; e poi, guardandola fissa: Ma il signor Rochester non ha svegliato nessuno?
Nessuno l’ha sentito muoversi?
Lei alzò ancora lo sguardo verso di me, e questa volta la sua espressione mostrava un minimo di consapevolezza.
Mi scrutò con una certa diffidenza, poi rispose: Le stanze dei domestici sono così lontane, signorina, è normale che non abbiano sentito.
Le camere della signora Fairfax e la sua sono le più vicine a quella del padrone, ma la signora Fairfax dice che non ha sentito niente: sa, quando la gente diventa vecchia spesso ha il sonno pesante. Si interruppe, poi aggiunse, con una sorta di studiata indifferenza ma pur sempre in tono marcato e significativo: Voi però siete giovane, signorina, e mi sa che il sonno ce l’avete leggero... Voi magari qualche rumore l’avrete sentito!
Sì dissi abbassando la voce, in modo che Leah, che stava ancora pulendo i vetri, non sentisse, e all’inizio ho pensato che fosse Pilot: ma Pilot non può ridere, e io sono sicura di aver sentito una risata, ed era una risata molto strana.
Prese un’altra gugliata di filo, lo incerò con cura, lo infilò nell’ago con mano ferma e poi osservò con perfetta calma: Non è mica tanto normale che il padrone ridesse, se si trovava così in pericolo; mi sa che vi siete sognata tutto quanto, signorina.
No che non mi sono sognata tutto quanto dissi scaldandomi un po’, perché la sua calma sfacciata mi provocava.
Lei alzò ancora gli occhi verso di me, sempre con lo sguardo indagatore di chi la sa lunga.
E l’avete detto al padrone che avete sentito una risata?
volle sapere.
Non ho avuto ancora modo di parlare con lui, questa mattina.
Non vi è venuto in mente di aprire la porta e di guardare sul ballatoio?
insistette.
Sembrava che volesse mettermi alle strette, per carpirmi qualche informazione senza che me ne rendessi conto.
Se avesse scoperto che sapevo o sospettavo che era stata lei, pensai, mi avrebbe giocato qualche brutto scherzo, e mi sembrò il caso di stare in guardia.
Al contrario dissi, ho chiuso col chiavistello.
Dunque non avete l’abitudine di farlo tutte le sere prima di andare a letto?
Ah, strega!
Vuole conoscere le mie abitudini, così da poter pianificare tutto di conseguenza!
Ancora una volta l’indignazione ebbe la meglio sulla prudenza, e replicai seccamente: Finora non l’ho fatto, non lo ritenevo necessario.
Non pensavo che a Thornfield si dovessero temere seccature o pericoli; ma in futuro e pronunciai con intenzione queste parole starò ben attenta a mettermi al sicuro prima di andare a letto. Farete meglio, sì fu la risposta.
La zona, per quel che so, è tranquillissima, e non ho mai sentito che i ladri siano venuti in questa casa da quando esiste, anche se lo sanno tutti che nell’armadio dell’argenteria c’è un valore di centinaia di sterline.
E poi sapete, per una casa così grande la servitù è scarsa, perché sovente il padrone è via. E quando viene non ha bisogno di tanti domestici, visto che è scapolo.
Io però credo che sia sempre meglio andare sul sicuro: si fa presto a chiudere a chiave una porta, e mettere un chiavistello tra noi e qualunque pericolo fuori. Tanta gente conta sulla Provvidenza, cara signorina, ma io dico che la Provvidenza non ci dispensa dall’usare i mezzi per stare al sicuro, e il Signore li benedice, quando sono usati come si deve. E con ciò concluse la sua predica che, visto il personaggio, era stata lunghissima, e pronunciata con una compostezza degna di una quacchera. Ero ancora allibita da quella che mi sembrò un’incredibile padronanza di sé unita a un’imperscrutabile ipocrisia, quando entrò la cuoca.
Signora Poole disse rivolta a Grace, il pranzo della servitù sarà pronto tra poco: volete scendere?
No, mettetemi la solita pinta di birra e un po’ di dolce su un vassoio, lo porterò di sopra.
Volete un po’ di carne?
Solo un boccone, e un pezzetto di formaggio, nient’altro.
E il budino?
Per ora no, scenderò prima dell’ora del tè e me lo preparerò da sola.
A quel punto la cuoca si rivolse a me, avvertendomi che la signora Fairfax mi aspettava; e così me ne andai.
A pranzo quasi non ascoltai il resoconto della Fairfax sull’incendio, tanto ero impegnata a spremermi il cervello sul carattere enigmatico di Grace Poole, e ancor più a riflettere sul suo ruolo a Thornfield, chiedendomi come mai non fosse stata arrestata quella mattina stessa o, almeno, licenziata.
La notte precedente, il padrone si era detto praticamente certo che la colpevole fosse lei: quale misteriosa ragione lo tratteneva ora dal denunciarla?
Perché aveva imposto anche a me di non dire nulla?
Che strano: un uomo spavaldo, vendicativo, altero sembrava per qualche motivo nelle mani di una delle sue dipendenti più umili; al punto tale che, sebbene questa avesse attentato alla sua vita, egli non osava accusarla apertamente, né tantomeno punirla.
Se Grace fosse stata giovane e bella, avrei pensato che sentimenti più teneri del timore o della prudenza impedissero a Rochester di nuocerle in alcun modo, ma poco avvenente e matronale com’era, l’idea era fuori questione. Eppure riflettei sarà pur stata giovane un tempo, e oltretutto al tempo in cui lo è stato il suo padrone: e la signora Fairfax una volta mi ha detto che vive qui da molti anni.
Non credo che sia mai stata graziosa, ma, per quanto ne so, la mancanza di attrattive fisiche potrebbe esser stata compensata da originalità e forza di carattere.
Il signor Rochester predilige le persone eccentriche e decise, e Grace eccentrica lo è di sicuro.
E se un antico capriccio lo avesse messo nelle mani di lei, e se adesso, in conseguenza di tale comportamento inopportuno, lei esercitasse su di lui una segreta influenza di cui non gli è possibile liberarsi e che non riesce a ignorare? E tuttavia, a questo punto delle mie congetture, la figura informe della signora Poole e il suo viso sgraziato, inaridito e perfino rozzo mi tornarono in mente in modo così vivido che pensai: No, impossibile, non può essere così.
Eppure suggerì la voce segreta presente nel cuore di tutti noi nemmeno tu sei bella, e forse il signor Rochester ti apprezza: a ogni modo hai avuto spesso questa impressione, e l’altra notte...
Ricorda le sue parole, i suoi sguardi, la sua voce!
Ricordavo bene tutto quanto: le parole, gli occhi e il tono mi sembravano in quel momento vividi e reali.
Ora mi trovavo nello studio e Adèle stava disegnando; mi chinai su di lei e le guidai la mano.
Alzò gli occhi quasi trasalendo.
Qu’avez-vous, Mademoiselle?
disse.
Vos doigts tremblent comme la feuille, et vos joues sont rouge: mais, rouges comme des cerises!
Star chinata mi fa venire caldo, Adèle!
Lei continuò a disegnare, e io a lambiccarmi il cervello.
Per prima cosa mi affrettai a togliermi dalla testa l’idea odiosa che mi ero fatta riguardo a Grace Poole, perché mi disgustava.
Mi paragonai a lei, e mi dissi che eravamo completamente diverse.
Bessie Leaven aveva detto che ormai ero una vera signora, e non s’era sbagliata: lo ero senz’altro.
E il mio aspetto era molto migliorato da quando mi aveva visto Bessie: ero più colorita, più florida, più vigorosa e vivace, perché ero piena di speranze e mi divertivo di più.
Tra poco farà buio mi dissi guardando verso la finestra.
Oggi nemmeno una volta ho udito la voce o i passi del signor Rochester, ma certo prima di sera lo vedrò.
Stamattina temevo di incontrarlo, ma adesso lo desidero, perché ho atteso tanto invano, e ora sono impaziente. Quando infine calò la sera e Adèle se ne andò a giocare con Sophie nella stanza dei bambini, il desiderio si fece ancora più intenso.
Tesi l’orecchio nell’attesa di sentire il suono della campanella al piano di sotto, o che Leah salisse a chiamarmi; ogni tanto mi sembrava di udire i passi del signor Rochester e mi giravo verso la porta, aspettandomi che si aprisse per farlo entrare.
Ma la porta rimase chiusa, e dalla finestra non entrava altro che buio.
Eppure non era così tardi: spesso mi mandava a chiamare alle sette o alle otto, e non erano ancora le sei.
Non era possibile che mi deludesse proprio quella sera, con tutte le cose che avevo da dirgli!
Avevo intenzione di tornare sulla questione di Grace Poole, e sentire cosa mi avrebbe risposto; volevo anche chiedergli senza tanti giri di parole se era davvero convinto che fosse lei l’autrice del terribile gesto della notte precedente, e se lo era, perché volesse mantenere il segreto. Non mi importava se la mia curiosità lo avrebbe irritato.
Avevo già assaporato il piacere di contrariarlo e poi di calmarlo, era uno di quelli in cui indulgevo più volentieri e il mio istinto mi impediva sempre di spingermi troppo in là: non mi avventuravo mai oltre la soglia della provocazione, ma era precisamente su quel confine che mi divertivo a mettere alla prova le mie capacità.
Pur mantenendomi rigorosamente entro i limiti del rispetto imposti dalla mia posizione nei suoi confronti, potevo discutere con lui di qualsiasi argomento senza timore o disagio d’alcun tipo, con piena soddisfazione di entrambi. Finalmente dalle scale giunse uno scricchiolio, e poco dopo comparve Leah, ma solo per informarmi che nella stanza della signora Fairfax era pronto il tè. Mi avviai, felice almeno di poter scendere al pianterreno, perché in quel modo mi sentivo più vicina al signor Rochester.
Avrete bisogno di mangiare qualcosa disse la buona signora quando l’ebbi raggiunta. A pranzo avete quasi digiunato.
Temo che oggi non stiate bene continuò, siete tutta rossa, come se aveste la febbre.
Ma no, sto benissimo!
Non mi sono mai sentita meglio. Allora dovrete dimostrarmelo con un buon appetito.
Riempite voi la teiera mentre io finisco il ferro?
Quindi si alzò per abbassare la tenda, che fino a quel momento aveva tenuto alzata per approfittare, credo, della luce del giorno, sebbene il crepuscolo si stesse ormai spegnendo nel buio della sera.
È una bella serata disse guardando attraverso i vetri, anche se non ci sono le stelle.
Tutto sommato il signor Rochester ha scelto la giornata giusta per il suo viaggio. Viaggio?... È andato da qualche parte? Non sapevo che fosse partito.
Oh, è uscito subito dopo colazione!
È andato ai Leas, dal signor Eshton, dieci miglia dopo Millcote.
Credo che siano una bella compagnia: Lord Ingram, Sir George Lynne, il colonnello Dent e altre persone.
Pensa che tornerà stasera? No, e nemmeno domani, credo. È molto probabile che si fermi una settimana o anche di più. Quando tutta questa bella gente elegante si ritrova, si diverte tanto e sta così bene che non ha certo fretta di separarsi.
Gli uomini poi sono particolarmente richiesti, sapete; e il signor Rochester è così brillante in società e ci sa tanto fare, che sono convinta sia il beniamino di tutti.
Le signore in particolare lo adorano, anche se il suo aspetto non è esattamente tale da renderlo irresistibile ai loro occhi; ma immagino che le sue doti e le sue capacità, e forse anche la sua ricchezza e i suoi natali, compensino qualche piccolo difetto fisico.
E ci sono anche delle signore, ai Leas?
Ci sono la signora Eshton con le figlie, tre signorine molto eleganti; e anche Blanche e Mary Ingram, due nobildonne bellissime, credo.
Ho visto Blanche sei o sette anni fa, quando aveva diciott’anni. Era venuta a una festa danzante che aveva organizzato il signor Rochester per Natale.
Avreste dovuto vedere la sala da pranzo, quel giorno, che dovizia di luci e di addobbi!
Credo ci fosse una cinquantina di invitati, tra uomini e donne, e tutti provenienti dalle migliori famiglie della contea.
E la signorina Ingram era a detta di tutti la più bella della festa. Avete detto che l’avete vista, signora Fairfax: com’era?
Sì, l’ho vista.
Le porte della sala da pranzo erano spalancate, e siccome era Natale, alla servitù fu permesso raccogliersi nell’atrio, per ascoltare le signore che cantavano e suonavano.
Il signor Rochester mi invitò a entrare, e io mi sedetti in un angolo tranquillo a guardarli.
Non avevo mai visto uno spettacolo così splendido: le donne erano vestite magnificamente, e, almeno le più giovani, erano perlopiù bellissime; ma la signorina Ingram era senza dubbio la regina.
E com’era?
Alta, esile di spalle e di petto, col collo lungo e aggraziato, la carnagione olivastra, scura ma luminosa, tratti nobili, gli occhi come quelli del signor Rochester, grandi e neri, scintillanti come i gioielli che portava.
E poi aveva una splendida testa di capelli corvini, acconciati in modo squisito: una corona di grosse trecce dietro e sul davanti i boccoli più lunghi e lustri che abbia mai visto.
Era completamente vestita di bianco, con una sciarpa color ambra che le copriva le spalle e il petto, si annodava su un fianco e poi le scendeva con lunghe frange fin sotto il ginocchio.
Aveva un fiore nei capelli, anche quello color ambra: un gran bel contrasto con la massa di riccioli neri.
E naturalmente la ammiravano tutti, vero?
Sì, certo: e non solo per la sua bellezza ma anche per il suo grande talento.
Era tra le signore che cantavano: un ospite le accompagnava al piano.
Lei e il signor Rochester cantarono un duetto.
Il signor Rochester?
Non sapevo che cantasse.
Oh, ha una bella voce di basso, e un ottimo gusto musicale. E la signorina Ingram, che tipo di voce ha? Una voce molto calda e potente: cantava meravigliosamente, e ascoltarla era una delizia.
Dopo aver cantato suonò.
Io non mi intendo di musica, ma il signor Rochester sì, e l’ho sentito dire che la sua esecuzione era davvero notevole.
E questa donna bellissima e piena di talento non è sposata? No, a quanto pare.
Immagino che né lei né la sorella abbiano una gran dote.
Il patrimonio del vecchio Lord Ingram era perlopiù inalienabile, e ha ereditato quasi tutto il figlio maggiore.
Mi stupisco che nessun ricco signore, nobile o no, si sia innamorato di lei: il signor Rochester, per esempio.
È ricco, no? Ah, sì. Ma c’è una bella differenza d’età, vedete. Il signor Rochester ha quasi quarant’anni, e lei solo venticinque.
E con questo?
Succede tutti i giorni che persone con una differenza d’età anche più grande della loro si sposino. È vero, ma non credo proprio che il signor Rochester abbia in mente un’idea simile.
Ma voi non mangiate niente...
Non avete assaggiato quasi nulla da quando è stato servito il tè.
No, ho troppa sete per mangiare.
Posso prenderne un’altra tazza?
Stavo per tornare sulla possibile unione tra il signor Rochester e la bella Blanche quando entrò Adèle, e a quel punto cambiammo discorso.
Quando mi ritrovai di nuovo sola, ripensai alle informazioni che avevo raccolto; guardai dentro il mio cuore, esaminai pensieri e sentimenti, e con mano ferma cercai di ricondurre nell’alveo sicuro del buonsenso quelli che si erano smarriti per le lande selvagge e sconfinate dell’immaginazione.
Chiamata davanti al mio tribunale, dopo che la Memoria ebbe fornito le prove delle speranze, dei desideri, dei sentimenti che cullavo dalla notte precedente, e del generale stato d’animo a cui mi ero abbandonata per quasi due settimane; dopo che la Ragione si fu fatta avanti per raccontare, nel suo modo sobrio, una storia semplice e senza fronzoli in cui io rifiutavo la realtà rimpinzandomi senza tregua di ideali, pronunciai il mio giudizio: Che al mondo non era mai esistito un essere più sciocco di Jane Eyre, che mai un imbecille par suo si era saziato a tal punto di dolci bugie ingoiando veleno come fosse nettare.
Proprio tu dissi la prediletta di Rochester?
Tu avresti il dono di piacergli?
Tu dovresti essere importante per lui, in qualche modo?
Ma via!
La tua idiozia mi nausea!
Trarre piacere da quei cenni di favore occasionali, segnali equivoci rivolti da un gentiluomo di lignaggio, da un uomo di mondo a una dipendente inesperta...
Come hai osato? Povera idiota che sei!
Neppure il tuo interesse personale è bastato a renderti più saggia?
Non hai fatto che rivivere per tutta la mattina il breve episodio dell’altra notte?
Copriti la faccia e vergognati! Lui ha lodato i tuoi occhi, non è vero?
Cieca e presuntuosa!
Aprili, quegli occhi annebbiati, e guarda quanto sei irragionevole, accidenti!
Non giova a nessuna ricevere i complimenti del proprio superiore, che certo non ha alcuna intenzione di sposarla; e per qualsiasi donna è una follia lasciar divampare dentro di sé un amore che, se sconosciuto e non corrisposto, divora la vita che lo nutre; e che, se scoperto e ricambiato, come un fuoco fatuo conduce in regioni melmose da cui non c’è scampo.
E dunque ascolta, Jane Eyre, la tua sentenza: domani mattina mettiti davanti a uno specchio, prendi un gessetto e fatti un ritratto fedele, senza attenuare un solo difetto; non trascurare le linee più dure, non addolcire le irregolarità più vistose, e sotto scrivi: Ritratto di istitutrice povera, scialba e sola al mondo.
Dopo di che prendi una tavoletta d’avorio liscio...
Ne hai una pronta nella tua cassetta da disegno; prendi la tavolozza e mischia i colori più freschi, puri e luminosi; scegli i pennelli di pelo di scoiattolo più delicati; schizza con cura il viso più leggiadro che tu riesca a immaginare, dipingilo con le tinte e le sfumature più dolci e soavi, quelle che ha descritto la signora Fairfax parlando di Blanche Ingram: ricordati i boccoli corvini, gli occhi orientali...
Come? Vuoi ritrarre il signor Rochester? Disciplina! Niente piagnistei! Niente sentimentalismi! Niente rimpianti! Non ammetto che buonsenso e fermezza.
Ripensa a quei tratti alteri e tuttavia armoniosi, l’eleganza greca del busto e del collo; mostra la bellezza abbagliante del braccio tornito e la finezza della mano; non trascurare l’anello di brillanti né il bracciale d’oro; ritrai fedelmente le vesti di pizzo impalpabile e lucido raso, la sciarpa elegante e la rosa dorata, e intitola il quadro Blanche, dama di rango, vaso di ogni perfezione. Ogni volta che in futuro ti accadesse di pensare che il signor Rochester ha un debole per te, prendi questi due ritratti, confrontali e ripeti: Se volesse, il signor Rochester potrebbe con ogni probabilità conquistare l’amore di questa nobile dama; è dunque possibile che voglia spendere un solo pensiero serio per questa povera plebea insignificante?
Lo farò mi dissi, e, presa questa decisione, mi sentii più calma e mi addormentai. Mantenni la parola.
Per schizzare il mio ritratto a matita mi bastarono un paio d’ore, e in meno di quindici giorni ero riuscita a finire la miniatura in avorio di un’immaginaria Blanche Ingram. Il viso era piuttosto bello, e, paragonato allo schizzo a grandezza naturale del mio, il contrasto era notevole, il meglio che potessi desiderare per rimanere padrona di me.
Quell’occupazione mi fece bene: mi aveva impegnato la testa e le mani, rafforzando e fissando le nuove immagini che volevo imprimermi per sempre nel cuore.
Di lì a poco, ebbi ragione di congratularmi con me stessa per la sana disciplina a cui avevo sottoposto i miei sentimenti, e grazie alla quale fui in grado di affrontare gli eventi successivi con una certa calma: una calma che, se mi avessero trovata impreparata, non sarei probabilmente riuscita a mantenere, e nemmeno a fingere.
Capitolo 17 Passò una settimana, e del signor Rochester non si ebbero notizie; passarono dieci giorni, e ancora non si faceva vivo.
La signora Fairfax diceva che non si sarebbe stupita se dai Leas fosse andato direttamente a Londra, e di lì nel continente, e se non si fosse fatto vedere a Thornfield per un anno: non di rado era accaduto che se ne andasse in modo altrettanto brusco e imprevisto.
A quelle parole, sentii una strana morsa gelida al cuore e fui quasi sul punto di svenire.
In realtà stavo permettendo a me stessa di provare il malessere della delusione, ma facendo appello alla ragione e a tutti i miei principi, riuscii subito a dominarmi; e fu un miracolo come superai quella momentanea confusione, come rimediai all’errore di pensare che i movimenti del signor Rochester potessero essere di vitale interesse per me.
E certo non mi umiliai, non mi abbandonai al senso di inferiorità che può provare una serva, ma mi dissi semplicemente: Tu non hai nulla a che fare col padrone di Thornfield, se non per lo stipendio che ricevi da lui in qualità di istitutrice della sua protetta, e il rispetto e la cortesia che egli ha per te, di cui gli sei grata ma che, se fai il tuo dovere, ti sono dovuti.
Sta’ certa che è questo l’unico legame che egli riconosce davvero tra voi due, perciò non fare di lui l’oggetto dei tuoi sentimenti più delicati, dei tuoi sogni, dei tuoi struggimenti e così via.
Egli non appartiene al tuo ambiente, e tu resta nei confini stabiliti dal tuo ceto, abbi rispetto per te stessa e non mettere l’anima, il cuore e le forze là dove questi doni non sono richiesti, né apprezzati.
Continuai dunque a dedicarmi alle mie faccende giornaliere in tutta tranquillità; ma di tanto in tanto mi passavano per la mente vaghe idee sull’opportunità di andarmene da Thornfield, e senza volerlo cominciai a pensare ad annunci da pubblicare sul giornale e a riflettere su nuove sistemazioni: e non ritenni necessario controllare questi pensieri, che anzi potevano germogliare e dare i loro frutti.
Rochester era assente da più di quindici giorni quando arrivò una lettera per la signora Fairfax.
È del padrone disse lei guardando l’indirizzo del mittente.
Adesso sapremo, immagino, se dobbiamo aspettare il suo ritorno o no.
E mentre rompeva il sigillo e leggeva la missiva, io continuai a sorseggiare il caffè ; era bollente, e fu a questo che attribuii l’improvviso e violento rossore che mi salì alle gote.
Perché mi tremasse la mano, e perché rovesciai metà del contenuto della tazza nel piattino, evitai di chiedermelo.
Bene, qualche volta penso che in questa casa non succeda mai niente, ma adesso rischiamo di avere fin troppo da fare, almeno per un po’ disse la signora Fairfax, continuando a tenere la lettera davanti agli occhiali.
Prima di chiedere spiegazioni, allacciai il grembiulino di Adèle, che si era slegato; dopo averle dato un’altra pasta e averle riempito nuovamente la tazza di latte, dissi con nonchalance: Immagino che il signor Rochester non si farà vedere per un pezzo, vero?
Al contrario... Arriva fra tre giorni, dice: questo significa giovedì prossimo, e non sarà solo. Non so quanti degli ospiti dei Leas lo accompagnino, ma dice di preparare tutte le camere da letto migliori.
E bisogna anche rassettare la biblioteca e i salotti, e devo trovare altro personale di cucina dal George Inn di Millcote, o da qualunque altra parte.
Le signore porteranno le loro cameriere e i signori i loro valletti, perciò avremo la casa piena. E la signora Fairfax buttò giù il resto della colazione e scappò via per cominciare i preparativi.
Come aveva previsto, nei tre giorni successivi non ci fu un attimo di tregua.
Ero convinta che a Thornfield le stanze fossero tutte perfettamente pulite e ordinate, ma a quanto pare mi sbagliavo.
Per l’occasione furono reclutate altre tre donne, e io non vidi mai, né prima né dopo, un tale strofinare e spazzolare, lavare superfici laccate e sbattere tappeti, staccare e riappendere quadri, lucidare specchi e lampadari, accendere focolari nelle camere da letto, dar aria a lenzuola e trapunte davanti ai caminetti.
Nel mezzo di tutto ciò imperversava Adèle: i preparativi per ricevere gli ospiti e la prospettiva del loro arrivo sembravano mandarla in estasi.
Pretese che Sophie controllasse tutte le sue toilettes, come chiamava i vestiti, rinfrescasse quelle che erano passées e desse aria e rassettasse quelle nuove.
Quanto a lei, non faceva altro che saltellare qua e là nelle stanze principali, saltare su e giù dai letti e sdraiarsi sui materassi e le imbottiture e i guanciali impilati davanti agli enormi fuochi scoppiettanti nei camini.
Fu esonerata dalle lezioni: la signora Fairfax infatti aveva insistito perché mi mettessi a sua disposizione, e passavo tutta la giornata nella dispensa ad aiutare lei e la cuoca, a imparare la preparazione di creme e crostate e pasticceria francese, a legare selvaggina e a guarnire dolci.
Gli ospiti erano attesi il giovedì pomeriggio, e il pranzo era fissato per le sei. Nel frattempo non ebbi modo di inseguire chimere, e fui allegra e impegnata come tutti gli altri, credo... a parte Adèle.
Tuttavia, di tanto in tanto, la mia allegria veniva di colpo smorzata e, mio malgrado, tornavo ad abbandonarmi ai dubbi, ai presagi, alle congetture più nere.
Questo accadeva quando mi capitava di vedere la porta della scala che conduceva al terzo piano aprirsi lentamente per lasciar passare la sagoma di Grace Poole, con la sua cuffia linda, il grembiule candido e il fazzoletto al collo; quando la guardavo scivolare lungo il ballatoio, col suo passo silenzioso attutito dalle pantofole di feltro; quando la vedevo lanciare un’occhiata nelle stanze sottosopra dove fervevano i preparativi, e magari dire una parola alla domestica a giornata sul modo migliore di lucidare la grata del focolare o di pulire il marmo della caminiera, o di togliere le macchie dalla tappezzeria, e poi ritirarsi.
Scendeva così in cucina una volta al giorno per pranzare, fumare un poco la pipa davanti al focolare e tornare di sopra col solito boccale di birra scura, che l’avrebbe confortata nella stanza cupa e solitaria in cui usava rintanarsi.
Di ventiquattr’ore, ne trascorreva una sola al piano inferiore con gli altri domestici; il resto del tempo se ne stava seduta in qualche stanzetta del terzo piano col soffitto basso e le pareti rivestite di rovere, a cucire, sola come un prigioniero nella cella.
La cosa più strana era che nessuno in casa tranne me prestava attenzione alle sue abitudini, o sembrava stupirsene; nessuno discuteva la sua posizione o i suoi compiti; nessuno la compativa per la sua solitudine e il suo isolamento.
Una volta, in realtà, orecchiai parte di un dialogo tra Leah e una delle domestiche a giornata. Parlavano di Grace, e Leah aveva detto qualcosa che non ero riuscita a cogliere e l’altra aveva replicato: La pagano bene, mi sa.
Sì rispose Leah, vorrei che pagassero me così...
Non che abbia da lamentarmi, perché a Thornfield non sono certo avari, ma non prendo nemmeno un quinto di quello che danno alla signora Poole.
E lei mette da parte quasi tutto, una volta ogni tre mesi va in banca a Millcote. Non mi stupirei se avesse risparmiato abbastanza da poter essere indipendente e lasciare il servizio, se vuole.
Ma credo che sia abituata a star qui, e poi non ha ancora quarant’anni, è forte e robusta e adatta a qualsiasi mansione.
È troppo giovane per smettere di lavorare.
Sì, mi sa che il suo lavoro lo sa fare commentò la domestica a ore.
Ah, sì, sa sempre come comportarsi... Nessuno lo sa meglio di lei aggiunse Leah con intenzione. E non tutte vorrebbero essere nei suoi panni... Nemmeno per tutti quei soldi.
Certo che no! fu la risposta. Ma chissà se il padrone...
La donna stava per continuare, ma a quel punto Leah si girò e si accorse della mia presenza, e subito diede una gomitata alla compagna.
Ma lei non sa niente?
sentii che sussurrava la donna.
Leah scosse la testa e naturalmente la conversazione finì lì.
Tutto quello che riuscii a cogliere fu che c’era un mistero a Thornfield, e che io ne ero esclusa di proposito.
Arrivò infine giovedì: tutto il lavoro era stato completato la sera prima, i tappeti erano stesi a terra, i baldacchini sistemati, i copriletti immacolati dispiegati, i tavoli da toeletta preparati, i mobili lucidati, i fiori disposti nei vasi; sia le camere sia i saloni non sarebbero potuti essere più lustri e puliti.
Anche l’atrio era tirato a lucido, e la grande pendola intagliata, i gradini e il mancorrente della scala luccicavano come specchi; nella sala da pranzo la credenza splendeva carica di argenteria, salotto e boudoir traboccavano di vasi colmi di fiori esotici.
Giunse il pomeriggio: la signora Fairfax indossò il suo miglior vestito di raso nero, i guanti e l’orologio d’oro: poiché spettava a lei ricevere gli ospiti, condurre le signore nelle loro stanze, eccetera.
Anche Adèle insistette per agghindarsi, anche se ben difficilmente sarebbe stata presentata alla comitiva, pensai, almeno per quel giorno. Tuttavia, per farle piacere, permisi a Sophie di metterle uno dei suoi corti e vaporosi abiti di mussola. Quanto a me, non avevo motivo per cambiarmi: nessuno mi avrebbe chiesto di lasciare il santuario che era diventato per me lo studio...
Il mio rifugio inespugnabile nelle avversità.
Era stata una mite e serena giornata di primavera, una di quelle giornate che verso la fine di marzo o l’inizio di aprile si levano luminose sopra la terra come araldi dell’estate.
Adesso era sul finire, ma la sera era ancora tiepida, e io ero seduta a lavorare nello studio con la finestra aperta.
Si sta facendo tardi disse la signora Fairfax entrando con un gran fruscio di gonne.
Meno male che ho ordinato di servire il pranzo un’ora dopo quella indicata dal signor Rochester, perché sono già le sei passate.
Ho mandato John al cancello per vedere se è in arrivo qualcuno: di lì si riesce a vedere molto lontano in direzione di Millcote.
Andò alla finestra.
Eccolo! esclamò.
Allora, John sporgendosi, ci sono notizie?
Stanno arrivando, signora fu la risposta.
Saranno qui tra una decina di minuti.
Adèle si precipitò alla finestra.
La seguii, avendo cura di starmene da parte, così da potermi nascondere dietro la tenda e vedere senza essere vista.
I dieci minuti annunciati da John sembravano non finire mai, ma finalmente si udì il rumore delle ruote; quattro cavalieri risalirono il viale al galoppo, e dietro di loro venivano due carrozze aperte.
Dentro era tutto uno svolazzare di veli e piume al vento; dei cavalieri, due erano aitanti giovanotti, il terzo era il signor Rochester sul suo cavallo nero, Mesrour, con Pilot che li precedeva a grandi balzi; al suo fianco cavalcava una donna, ed erano loro due ad aprire il corteo.
L’abito color porpora dell’amazzone sfiorava quasi il terreno, il lungo velo ondeggiava al vento, e tra le sue pieghe trasparenti occhieggiavano i folti e lucenti boccoli corvini.
La signorina Ingram!
esclamò la signora Fairfax, e scese di corsa alla sua postazione.
I cavalieri, seguendo la curva del viale, girarono ben presto intorno alla casa e io li persi di vista.
Adèle chiedeva con insistenza di scendere, ma io la presi sulle ginocchia e le feci capire che non doveva in alcun modo arrischiarsi a comparire davanti alle signore, né ora né mai, a meno di essere espressamente invitata, che il signor Rochester si sarebbe molto adirato, eccetera.
A queste parole, lacrime naturali scivolarono dai suoi occhi2, ma vedendo che cominciavo ad adombrarmi, alla fine se le asciugò.
Adesso dall’atrio saliva un allegro trambusto: i toni bassi degli uomini e quelli argentini delle signore si mescolavano armoniosamente, e su tutte si distingueva la voce sonora ma per niente alta del padrone di casa, che accoglieva i gentili e raffinati ospiti sotto il suo tetto.
Si udì poi un trepestio lieve per le scale, passi leggeri percorsero il ballatoio accompagnati da allegre risate e da un aprirsi e chiudersi di porte, e infine, per un po’, regnò il silenzio.
Elles changent de toilettes disse Adèle, che aveva seguito ogni movimento tendendo l’orecchio, e sospirò.
Chez maman disse quand il y avait du monde, je le suivait partout, au salon et à leurs chambres; souvent je regardais les femmes de chambre coiffer et habiller les dames, et c’était si amusant: comme cela on apprend.
Non hai fame, Adèle?
Mais oui, Mademoiselle: voilà cinq ou six heures que nous n’avons pas mangé.
D’accordo, visto che adesso le signore sono nelle loro camere scenderò a prenderti qualcosa da mangiare.
E uscendo con cautela dal mio rifugio presi una scala di servizio che portava direttamente in cucina.
Lì fervevano le attività: la zuppa e il pesce erano nelle ultime fasi di preparazione, e la cuoca era china sulle pignatte in uno stato mentale e fisico che minacciava la combustione spontanea.
Seduti intorno al fuoco nella stanza della servitù c’erano due cocchieri e tre camerieri personali dei signori invitati; le cameriere, invece, dovevano essere di sopra con le loro signore; i domestici a giornata ingaggiati a Millcote si affaccendavano qua e là.
Facendomi largo in quel parapiglia raggiunsi infine la dispensa, dove mi impossessai di un pollo freddo, una pagnottella, qualche crostatina, un paio di piatti, un coltello e una forchetta: con questo bottino mi ritirai in fretta e furia.
Avevo raggiunto il ballatoio e mi stavo richiudendo la porta di servizio alle spalle, quando un brusio concitato mi avvertì che le signore stavano per uscire dalle stanze.
Non potevo dirigermi verso lo studio senza passare davanti a qualcuna delle loro porte, rischiando così d’esser sorpresa col mio carico di vettovaglie: mi fermai dunque in fondo al ballatoio che, non avendo finestre, era in ombra; anzi, completamente buio, adesso che il sole era calato e il crepuscolo avanzava.
Ben presto le camere si aprirono lasciando uscire una dopo l’altra le belle inquiline: tutte gaie e leggiadre, illuminarono la penombra con lo splendore delle vesti.
Per un attimo rimasero raggruppate sul lato opposto del ballatoio, conversando in tono sommesso e vivace, quindi scesero lievemente le scale, come una nebbia lucente rotola giù per una collina.
La loro apparizione collettiva mi aveva lasciato un’impressione di nobile eleganza, come non avevo mai ricevuto prima.
Trovai Adèle intenta a spiare dalla porta dello studio, che teneva socchiusa.
Che belle signore!
esclamò in inglese.
Oh, come vorrei andare da loro!
Pensate che il signor Rochester ci manderà a chiamare, dopo cena? No, credo proprio di no, il signor Rochester ha altro a cui pensare. Lascia stare le signore, per questa sera, le vedrai domani, magari.
Ecco qui la cena.
Era davvero affamata, e il pollo e le crostatine servirono a distrarla per un po’.
Avevo fatto bene a procurare i viveri, perché altrimenti io, lei e Sophie, con la quale li dividemmo, avremmo rischiato di saltare il pasto: al piano di sotto erano tutti troppo occupati per pensare a noi.
Il dolce fu servito alle nove passate, e alle dieci i camerieri correvano ancora avanti e indietro con i vassoi e le tazze del caffè.
Permisi ad Adèle di rimanere alzata molto più a lungo del solito, perché sosteneva che non sarebbe riuscita a dormire con le porte che si aprivano e si chiudevano di continuo al piano di sotto, e tutto quel viavai di gente.
E poi, aggiunse, il signor Rochester avrebbe potuto farla chiamare quando era già svestita, et alors, quel dommage! Le raccontai delle fiabe finché non si fu stancata, poi, come diversivo, la portai sul ballatoio.
Il lampadario dell’atrio adesso era acceso, e lei si divertì a guardare oltre la ringhiera i domestici che andavano avanti e indietro.
A tarda sera cominciò ad arrivare della musica dal salotto, dove era stato temporaneamente sistemato il pianoforte; io e Adèle ci sedemmo in cima alle scale ad ascoltare.
Di lì a poco una voce si mescolò ai toni intensi dello strumento: era una voce di donna, dalle note dolcissime.
Finito l’assolo, seguì un duetto, e infine un canone a più voci; gli intervalli erano riempiti dal brusio allegro della conversazione.
Ascoltai a lungo, e improvvisamente scoprii che il mio orecchio era tutto teso ad analizzare i vari suoni nel tentativo di distinguere, nella confusione, la voce di Rochester; e quando, come accadde quasi subito, la individuò, si mise a ricomporre in parole i suoni resi indistinti dalla distanza.
La pendola batté le undici.
Guardai Adèle, che aveva la testa appoggiata alla mia spalla; aveva le palpebre pesanti, perciò la presi tra le braccia e la portai a letto.
Era quasi l’una quando gli ospiti si ritirarono nelle loro stanze.
Il giorno dopo fu un’altra giornata splendida, e la comitiva la dedicò a un’escursione nelle vicinanze.
Partirono la mattina di buon’ora, alcuni a cavallo e il resto in carrozza: assistetti sia alla partenza sia al ritorno.
Come il giorno prima, l’unica donna a cavallo era la signorina Ingram, e, come il giorno prima, il signor Rochester galoppava al suo fianco; i due si tenevano un po’ discosto dagli altri.
Lo feci notare alla signora Fairfax, che era alla finestra con me: Secondo voi è improbabile che pensino a sposarsi dissi, eppure è evidente che il signor Rochester preferisce lei a tutte le altre signore.
Direi proprio di sì, è chiaro che ha molta ammirazione per lei. E la cosa è reciproca aggiunsi. Guardate come lei piega la testa verso quella di lui quando fanno conversazione, come se fossero in grande confidenza. Mi piacerebbe vederla in faccia, non ne ho ancora avuto occasione. La vedrete questa sera rispose la signora Fairfax.
Ho detto al signor Rochester quanto ci teneva Adèle a esser presentata alle signore, e lui ha detto: Oh, lasciatela venire in salotto dopo pranzo, e chiedete alla signorina Eyre di accompagnarla.
Sì, ma l’avrà detto per pura cortesia; certo non occorre che ci sia anch’io risposi.
Sì, gli ho fatto osservare che non siete abituata a stare in società e probabilmente non vi sareste trovata bene in mezzo a tutte quelle persone allegre, e oltretutto estranee.
Ma lui nel suo solito modo sbrigativo mi ha risposto: Sciocchezze! Se non vuole scendere, ditele che sono io a volerlo, e se si oppone ditele che, davanti a un comportamento così insubordinato, verrò io a prenderla. Non voglio certo che si disturbi risposi. Scenderò, se non se ne può fare a meno, ma non mi va.
Verrete anche voi, signora Fairfax?
No, mi sono scusata, e lui non ha insistito.
Vi dirò come fare per evitare l’imbarazzo di un ingresso ufficiale, che è la parte peggiore della faccenda. Vi conviene andare in salotto quando non c’è ancora nessuno, prima che le signore si alzino da tavola, e scegliere un angolo appartato dove sedervi.
Non c’è bisogno che vi tratteniate a lungo dopo che saranno entrati anche gli uomini, a meno che non lo decidiate voi: basta che il signor Rochester vi veda, poi potrete tranquillamente sgattaiolare via...
Nessuno si accorgerà di voi. Pensate che gli ospiti si tratterranno molto?
Forse due o tre settimane, certo non di più.
Dopo la sospensione in occasione della Pasqua, Sir George Lynn, che di recente è stato eletto membro del Parlamento per Millcote, dovrà andare a Londra a occupare il seggio, e credo proprio che il signor Rochester lo accompagnerà: mi sorprende che sia rimasto tanto a Thornfield, questa volta.
Fu con una certa trepidazione che vidi approssimarsi il momento in cui sarei comparsa con la mia allieva in salotto. Dopo aver saputo che la sera sarebbe stata presentata alle signore, Adèle era caduta in estasi, e si tranquillizzò un poco solo quando Sophie cominciò a vestirla per l’occasione.
A quel punto l’importanza dell’operazione la calmò rapidamente, e con i capelli raccolti in una bella cascata di riccioli, il vestitino di raso rosa con la lunga fusciacca annodata e i guantini di pizzo, prese l’aria solenne di un magistrato.
Non ci fu bisogno di dirle di fare attenzione a non sporcarsi: una volta agghindata si sedette composta sulla sua seggiolina, non prima di aver sollevato la gonna di raso per timore di stropicciarla, e mi assicurò che non si sarebbe mossa di lì finché non fossi stata pronta anch’io. Non ci misi molto: mi infilai in un baleno il mio abito migliore, quello grigio argento, acquistato per il matrimonio della signorina Temple e mai più indossato da allora, mi ravviai i capelli e mi appuntai sul petto l’unico gioiello in mio possesso, la spilla di perle.
A quel punto scendemmo.
Per fortuna si poteva accedere al salotto da un’altra porta, senza passare per il salone dove erano riuniti a cenare tutti quanti.
Trovammo la stanza deserta, con un gran fuoco che ardeva silenziosamente nel caminetto di marmo e le candele scintillanti e solitarie tra gli splendidi fiori che adornavano i tavoli.
L’arco era celato dietro la tenda cremisi, e per sottile che fosse lo schermo che ci separava dalla compagnia riunita nella stanza accanto, i commensali parlavano a voce così bassa che della conversazione non si coglieva altro se non un carezzevole mormorio.
Adèle, che sembrava ancora tutta presa dalla solennità del momento, si sedette sullo sgabello che le indicai senza dire una parola.
Io mi appartai sul sedile sotto una finestra, presi un libro da un tavolino e cercai di leggere.
Adèle avvicinò lo sgabello per accoccolarsi ai miei piedi, e dopo un po’ mi toccò un ginocchio.
Cosa c’è, Adèle?
Est-ce que ne puis pas prendre une seule de ces fleurs magnifiques, Mademoiselle?
Seulement pour compléter ma toilette.
Ti preoccupi troppo della tua toilette, Adèle, ma un fiore puoi prenderlo.
Tolsi una rosa da un vaso e gliela appuntai sulla fusciacca.
Non riuscì a trattenere un sospiro di ineffabile soddisfazione, come se fosse al colmo della gioia.
Non riuscendo a trattenere un sorriso, mi volsi dall’altra parte: c’era qualcosa di ridicolo e allo stesso tempo penoso nel culto innato e zelante che la piccola parigina aveva per l’eleganza.
A quel punto si sentirono gli ospiti alzarsi da tavola, qualcuno scostò la tenda e apparve la sala da pranzo, con il lampadario acceso che spandeva la sua luce sull’argenteria e i cristalli di un magnifico servizio da dessert disposto sul lungo tavolo.
Un gruppo di dame si fermò un attimo sotto l’arco, poi lo varcò e la tenda ricadde alle loro spalle. Erano solo otto, ma per un motivo o per l’altro, avanzando tutte insieme, davano l’impressione di essere molte di più.
Alcune di loro erano altissime, in gran parte erano vestite di bianco e indossavano vesti ampie e fruscianti che ne esaltavano la figura, come fa l’alone di foschia intorno alla luna.
Mi alzai e feci un inchino; un paio risposero con un cenno del capo, le altre si limitarono a fissarmi.
Poi si dispersero per la stanza, ricordandomi, con i loro movimenti lievi e fluttuanti, uno stormo di bianchi uccelli piumati.
Qualcuna si adagiò su un divano o su un’ottomana, altre si chinarono sui tavolini per esaminare i fiori o i libri, mentre il resto si raccoglieva intorno al focolare; tutte parlavano a voce bassa ma chiara, un tono che doveva essere abituale per loro.
In seguito seppi i loro nomi, perciò tanto vale che li riferisca adesso.
C’era, prima di tutto, la signora Eshton, con due delle sue figlie.
In passato doveva essere stata una donna bellissima, e si conservava egregiamente.
Delle figlie, la più grande, Amy, era piuttosto minuta, con un’ingenuità tutta infantile nel viso e nei modi, e forme piccanti che l’abito di mussola candida e la fusciacca azzurra mettevano in risalto.
La seconda, Louisa, era più alta e aveva una figura più elegante, un viso graziosissimo del tipo che i francesi definiscono minois chiffonné; entrambe erano pallide come gigli.
Lady Lynn era un personaggio grande e grosso sulla quarantina, una donna impettita e altera, con uno sfarzoso abito di raso cangiante: trattenuti da un diadema ingemmato, i lucenti capelli scuri risaltavano all’ombra di una piuma turchina.
La moglie del colonnello Dent era meno appariscente, ma, pensai, più raffinata.
Era una donna sottile, con un viso pallido e delicato, e i capelli chiari.
L’abito di raso nero, la preziosa sciarpa di pizzo forestiero e le perle mi piacquero più del variopinto splendore della dama titolata.
Ma le tre che si distinguevano di più in parte, forse, perché erano le più alte erano la vedova di Lord Ingram e le sue due figlie, Blanche e Mary.
Per essere donne, erano davvero altissime, tutte e tre.
Lady Ingram doveva essere tra i quaranta e i cinquant’anni d’età, e aveva ancora una bella linea, i capelli neri , e anche i denti sembravano perfetti.
Molti l’avrebbero definita una splendida donna, per la sua età: e dal punto di vista fisico senza dubbio lo era, ma aveva, nel portamento come nell’espressione, una superbia tale da risultare quasi insopportabile.
Aveva i tratti di una matrona romana, e un doppio mento che si fondeva con un collo poderoso come una colonna, lineamenti che mi parvero non solo gonfi e privi di luce, ma perfino segnati da tanta fierezza: la stessa fierezza che sosteneva il mento, tenendolo sollevato in una posizione quasi innaturale.
Anche gli occhi erano duri e spietati, e mi ricordavano quelli della signora Reed; parlava in tono enfatico, con voce profonda e una cadenza tronfia e dogmatica...
insopportabile, insomma. Un abito di velluto cremisi e una sciarpa indiana intessuta d’oro avvolta a mo’ di turbante le davano o così credeva lei, suppongo una maestà da autentica imperatrice.
Blanche e Mary erano della stessa statura, alte e diritte come pioppi.
Mary era troppo magra, ma Blanche aveva le fattezze di una Diana cacciatrice.
La osservavo, com’è naturale, con particolare interesse.
In primo luogo, volevo vedere se il suo aspetto corrispondeva alla descrizione della signora Fairfax; e poi, se assomigliava in alcun modo alla miniatura che avevo dipinto col solo aiuto della fantasia; e infine era inevitabile!
se era il tipo di donna che immaginavo potesse piacere a Rochester.
Per quanto riguardava la persona, corrispondeva in ogni particolare sia al mio ritratto sia alla descrizione della signora Fairfax.
Il busto nobile, le spalle esili, il collo aggraziato, gli occhi scuri e i boccoli neri c’erano tutti: ma il viso? Il viso era come quello della madre; liscio e giovane, ma somigliante in tutto e per tutto: la stessa fronte bassa, la stessa alterigia nei tratti, la stessa fierezza, seppure non così cupa.
Rideva continuamente: la sua era una risata sarcastica, e tale era anche l’espressione abituale delle labbra, arcuate e sprezzanti.
Dicono che i geni siano consapevoli di esserlo: non so se la signorina Ingram fosse un genio, ma certo era consapevole, anzi, molto consapevole.
Si mise a discutere di botanica con la mite signora Dent, una scienza che a quanto pare la moglie del colonnello non aveva studiato, anche se, disse, le piacevano i fiori, soprattutto quelli selvatici.
La signorina Ingram invece l’aveva studiata, e sciorinò tutto il vocabolario dandosi arie da esperta in materia.
Mi accorsi quasi subito che, come si suol dire, stava menando la signora Dent per il naso, insomma si stava burlando della sua ignoranza: un gioco intelligente, forse, ma decisamente perfido. Suonò il pianoforte, e la sua esecuzione fu impeccabile; cantò, e lo fece con voce squisita; parlò in francese con la madre, in privato, e lo parlava bene, con disinvoltura e un ottimo accento.
Mary aveva un’espressione più dolce e aperta di Blanche, e anche lineamenti più delicati e la pelle un po’ più chiara , ma mancava di vivacità; il viso era scialbo, gli occhi senza luce; non aveva niente da dire, e una volta seduta rimase immobile come una statua in una nicchia.
Entrambe le sorelle indossavano abiti bianchi immacolati.
Insomma: ero convinta, a quel punto, che la signorina Ingram fosse una scelta plausibile per Rochester?
Impossibile rispondere: ignoravo i suoi gusti, in fatto di bellezza femminile.
Se gli piacevano le donne maestose, lei di maestà ne aveva da vendere; e poi era piena di talento e di brio.
La maggior parte degli uomini, ritenevo, l’avrebbe ammirata; e dell’ammirazione che Rochester nutriva per lei avevo già avuto prova: per spazzar via ogni ombra di dubbio, non rimaneva che vederli insieme.
Ma non devi immaginare, lettore, che per tutto questo tempo Adèle fosse rimasta seduta immobile ai miei piedi; no di certo: quando entrarono le signore si alzò, andò loro incontro, si inchinò con fare solenne e disse gravemente: Bon jour, mesdames.
E la signorina Ingram aveva abbassato lo sguardo su di lei con un’espressione beffarda e aveva esclamato: Ma che bambolina!
Lady Lynn aveva osservato: È la pupilla del signor Rochester, suppongo... La piccola francese di cui ci parlava.
La signora Dent l’aveva presa affettuosamente per mano, e le aveva dato un bacio. Amy e Louisa Eshton avevano esclamato insieme: Ma che amore di bambina!
Dopo di che l’avevano fatta sedere su un divano, e adesso era sistemata tra l’una e l’altra a chiacchierare un po’ in francese e un po’ nel suo inglese stentato, assicurandosi non solo l’attenzione delle due ragazze ma anche quella della signora Eshton e di Lady Lynn, e facendosi viziare con gran gusto da tutte quante.
Finalmente arriva il caffè e gli uomini vengono invitati a unirsi alle signore.
Io sono seduta in penombra ammesso che di penombra si possa parlare in quella stanza sfolgorante di luci –, seminascosta dai panneggi della finestra.
La tenda che cela l’arco viene sollevata di nuovo, e i signori entrano.
C’è qualcosa di grandioso nella loro comparsa, come in quella delle dame prima: sono tutti vestiti di nero, in maggioranza alti e alcuni di loro sono anche giovani.
Henry e Frederick Lynn sono due aitanti giovanotti, dei veri damerini, e il colonnello Dent fa una gran figura nella sua uniforme militare.
Il signor Eshton, il magistrato del distretto, coi capelli bianchi, le sopracciglia e i favoriti ancora scuri che lo fanno sembrare un père noble du théâtre, ha un’aria davvero signorile.
Lord Ingram, come le sorelle, è molto alto, e, come loro, attraente, ma ha la stessa aria apatica e indolente di Mary: la lunghezza delle membra è inversamente proporzionale alla vivacità del temperamento e all’acume della mente.
Ma dov’è il signor Rochester?
Eccolo, finalmente: anche senza avere lo sguardo rivolto verso l’arco, lo vedo entrare.
Cerco di concentrarmi sulla borsetta che sto confezionando, sugli aghi, sulle maglie della rete; voglio pensare solo al lavoro che ho tra le mani, guardare solo le perline d’argento e i fili di seta che ho in grembo; e invece vedo chiaramente la sua sagoma, e inevitabilmente mi torna alla memoria l’ultima volta che l’ho vista, subito dopo che gli avevo reso quello che a lui era parso un servizio essenziale, e lui, tenendomi la mano e chinando lo sguardo su di me, mi aveva contemplata con occhi che rivelavano un cuore traboccante di emozioni: e quelle emozioni mi riguardavano.
Come gli ero stata vicina, in quel momento!
Che cosa era stato, poi, a mutare la nostra posizione reciproca?
Quanto eravamo distanti, quanto eravamo estranei l’uno all’altro, adesso!
Così estranei che io neppure mi aspettavo che mi rivolgesse la parola.
Perciò non mi stupii quando, senza guardarmi, si sedette all’altro capo della stanza e si mise a conversare con alcune delle signore.
Non appena fui certa che la sua attenzione era tutta per loro e che potevo guardare senza essere osservata, i miei occhi furono attratti senza volerlo verso il suo viso: non riuscivo a controllare le palpebre, che inevitabilmente si alzavano permettendo alle iridi di fissarsi su di lui.
Guardavo, e guardando provavo un piacere acuto, un piacere prezioso e allo stesso tempo struggente, oro puro con una punta d’acciaio di agonia: il piacere di un uomo quasi morto di sete che sa che il pozzo a cui si è trascinato è avvelenato, e tuttavia si china a bere quelle sorsate divine.
La bellezza è nell’occhio di chi guarda: nulla di più vero.
Il colorito opaco e olivastro del padrone di casa, la sua fronte squadrata e massiccia, le sopracciglia grosse e nerissime, gli occhi infossati, i tratti marcati, la linea dura e severa della bocca un misto di energia, fermezza, volontà non avevano nulla di bello, secondo i canoni abituali; ma per me erano più che belli, pieni di un interesse, di un ascendente che mi dominava tutta, che sottraeva i miei sentimenti al mio controllo per sottometterli al suo.
Io avevo deciso di non amarlo; il lettore sa che avevo fatto di tutto per estirpare dal mio cuore i germi dell’amore che vi avevo scoperto; e adesso che lo incontravo per la prima volta dopo la mia decisione, essi rinascevano spontaneamente, più vivi e più forti che mai.
Lui mi costringeva ad amarlo senza guardarmi.
Lo confrontai con i suoi ospiti.
Che cos’erano la galanteria aggraziata dei Lynn, la languida eleganza di Lord Ingram, e perfino la distinzione militare del colonello Dent a confronto del suo innato vigore, della sua forza genuina?
Il loro aspetto, la loro espressione non mi ispiravano alcuna simpatia, eppure immaginavo che i più li avrebbero giudicati attraenti, prestanti, imponenti, mentre avrebbero trovato rozzi i lineamenti di Rochester e malinconica la sua espressione. Li osservavo sorridere, e ridere, e non mi ispiravano alcunché: nel loro sorriso non c’era più passione di quanta ne contenesse la luce delle candele, la loro risata non era più espressiva del trillo del campanello.
Ma se guardavo sorridere il signor Rochester, vedevo i suoi tratti duri che si addolcivano, gli occhi che si illuminavano e si riempivano di tenerezza, lo sguardo che si faceva amabile e penetrante.
In quel momento stava parlando con Louisa e Amy Eshton.
Mi stupii nel vederle indifferenti a quello sguardo che io trovavo così penetrante: mi aspettavo che abbassassero gli occhi, o che arrossissero, e tuttavia mi rallegrai quando mi accorsi che non provavano alcuna emozione.
Per loro lui non è nulla di ciò che è per me pensai. Non appartiene alla loro razza. Ma credo che appartenga alla mia, anzi, ne sono certa: mi sento vicina a lui, comprendo il linguaggio del suo viso e dei suoi gesti.
Anche se siamo lontani per rango e per censo, io ho qualcosa nel cervello e nel cuore, nel sangue e nei nervi, che mi rende idealmente simile a lui.
Ho davvero detto, pochi giorni fa, che non avevamo nulla a che fare l’una con l’altro, se non per il fatto che io ricevo un salario da lui?
Ho davvero impedito a me stessa di pensare a lui se non come a qualcuno che mi dà lavoro?
Bestemmie contro natura!
Ogni sentimento buono, autentico, forte che provo si raccoglie d’istinto intorno a lui.
So di dover nascondere le mie emozioni, di dover soffocare la speranza: devo tenere a mente che lui non può avere troppe attenzioni per me.
Perciò, quando dico che appartengo alla sua razza, non penso certo di avere il suo ascendente, o il suo fascino: dico solo che ho in comune con lui alcuni gusti e sentimenti.
E dunque non posso fare a meno di ripetermi continuamente che siamo separati per sempre; e allo stesso tempo, finché penso e respiro, non posso fare a meno di amarlo.
Viene servito il caffè.
Le signore, dal momento in cui sono entrati gli uomini, si sono animate come allodole, la conversazione si è fatta allegra e vivace.
Il colonnello Dent e il signor Eshton discutono di politica; le mogli ascoltano.
Le due vedove, Lady Lynne e Lady Ingram, confabulano altere tra loro, sullo stesso divano.
Sir George che, per inciso, ho dimenticato di descrivere –, un gentiluomo di campagna grande e grosso, che sembra scoppiare di salute, è in piedi davanti a loro con una tazza di caffè in mano, e ogni tanto interviene.
Frederick Lynn si è seduto accanto a Mary Ingram e le sta mostrando le incisioni di uno splendido volume: lei guarda, ogni tanto sorride, ma non dice granché.
Alto e flemmatico, Lord Ingram si appoggia con le braccia incrociate allo schienale della poltrona su cui siede la piccola e vivace Amy Eshton; lei alza gli occhi a guardarlo e cinguetta come uno scricciolo: è chiaro che lo preferisce al signor Rochester.
Henry Lynn si è impossessato di un’ottomana ai piedi di Louisa, e la condivide con Adèle: cerca di parlarle in francese, e Louisa ride dei suoi errori.
E Blanche Ingram, con chi farà coppia?
Al momento è in piedi, da sola, davanti a un tavolo, e si china con grazia su un album. Sembra si aspetti d’essere avvicinata, ma non è disposta ad attendere a lungo e sceglie da sé un compagno.
Rochester ha abbandonato le sorelle Eshton e si è fermato vicino al caminetto, da solo anche lui: lei allora prende posizione sull’altro lato della caminiera e lo apostrofa.
Credevo che non vi piacessero i bambini, signor Rochester.
Infatti.
E allora cosa vi ha indotto a occuparvi di quella pupattola?
indicando Adèle.
Dove siete andato a pescarla?
Non sono andato a pescarla, me l’hanno lasciata tra le mani.
Avreste dovuto metterla in collegio.
Non me lo sono potuto permettere, i collegi sono troppo cari.
Santo cielo, immagino che abbiate assunto un’istitutrice: poco fa ho visto una persona con lei...
È andata via?
Ah, no, eccola lì, dietro la tenda della finestra. La pagherete, naturalmente, e credo vi costi altrettanto... se non di più, perché dovete mantenerle tutte e due. Temevo o devo dire che lo speravo?
che l’allusione alla mia persona avrebbe indotto il signor Rochester a guardare dalla mia parte, e involontariamente mi ritrassi ancor di più, ma lui non volse gli occhi.
Non ho preso in considerazione la cosa disse poi con indifferenza, guardando dritto davanti a sé. Certo, voi uomini non badate mai alle questioni di economia e di buonsenso.
Dovreste sentire la mamma sul capitolo istitutrici.
Io e Mary ne abbiamo avute almeno una dozzina, ai tempi, per metà odiose e per il resto ridicole, ma sempre un incubo...
Non è vero, mamma? Hai detto qualcosa, figlia mia?
La fanciulla che la vedova aveva rivendicato come sua ripeté la domanda, aggiungendo una spiegazione.
Tesoro mio, non nominare le istitutrici, basta la parola a innervosirmi.
La loro incompetenza e i loro capricci sono stati un martirio per me.
Ringrazio il cielo di non averne più bisogno!
La signora Dent si chinò verso la santa donna bisbigliandole qualcosa all’orecchio; dalla risposta immaginai che le avesse ricordato la presenza di una rappresentante di quella razza maledetta.
Tant pis! disse sua signoria. Spero che ne tragga vantaggio!
Poi, abbassando la voce, ma sempre abbastanza forte perché potessi sentire: L’ho notata.
So giudicare dalla fisionomia, e in lei vedo tutti i difetti della sua classe.
E quali sarebbero, signora?
chiese Rochester ad alta voce.
Ve lo dirò in privato rispose lei scuotendo tre volte il turbante con un’espressione carica di funesti significati. Ma a quel punto la mia curiosità avrà perso il suo appetito, è adesso che brama di saziarsi!
Domandate a Blanche, è più vicina a voi di me.
Oh, non ditegli di chiedere a me, mamma!
Ho una cosa sola da dire riguardo all’intera tribù: sono un castigo di Dio.
Non che mi sia lasciata vessare più di tanto: ho fatto in modo di ribaltare i ruoli.
Che tiri giocavamo io e Theodore alle nostre signorine Wilson, alle signore Grey e alle Madame Joubert!
Mary era sempre mezza addormentata, e non partecipava alle congiure. Con Madame Joubert fu un vero spasso!
La signorina Wilson era una poveretta, sempre triste e malaticcia, una vera lagna, e non c’era gusto a metterla fuori combattimento.
La Grey era rozza e ottusa, niente riusciva a scalfirla. Ma la povera Madame Joubert!
Mi sembra ancora di vederla furente, quando le facemmo perdere la testa dopo aver rovesciato il tè, sbriciolato il pane e burro dappertutto, lanciato in aria i libri e fatto un baccano d’inferno battendo il righello sulla scrivania e le molle contro il parafuoco.
Ti ricordi, Theodore, che bei tempi? Ma ceeerto rispose Lord Ingram con voce strascicata, e quella vecchia babbea che, poveretta, ci gridava: Ah, birboni! e noi allora le facevamo la predica perché, ignorante com’era, pretendeva di far da maestra a due tipi svegli come noi. Eh, già.
E poi ti ricordi, Tedo, quando ti ho aiutato a perseguire il tuo precettore, quella faccia smorta del signor Vining, il prete con la pipita, come lo chiamavamo noi?
E poi lui e la Wilson si presero la libertà di innamorarsi l’uno dell’altra, o almeno così parve a me e Tedo.
Li sorprendemmo a scambiarsi un sacco di occhiate tenere e sospiri che interpretammo come segnali della belle passion, e vi giuro che la scoperta fu subito di dominio pubblico: ce ne servimmo per toglier di mezzo quei due pesi morti.
La nostra cara mamma, appena ebbe sentore della faccenda, trovò che fosse una cosa immorale.
Non è così, signora mamma?
Certo, mio tesoro.
E avevo ragione, credimi: ci sono mille ragioni per non tollerare nemmeno per un istante le tresche tra istitutrici e precettori, in una casa perbene.
Prima di tutto... Oh, mamma, ti prego! Risparmiaci l’elenco!
Au reste, le conosciamo tutti: cattivo esempio per l’infanzia innocente; distrazione e conseguente negligenza del dovere da parte degli innamorati, pericolo di alleanza e sostegno reciproco tra le due parti, che può risultare in eccessiva sicurezza, sfacciataggine, ribellione e rivolta generale.
Ho ragione o no, baronessa Ingram di Ingram Park?
Giglio mio, hai ragione come sempre.
E allora, basta così, cambiamo argomento.
Sorda alle sue parole, o forse solo indifferente, Amy Eshton si intromise con la sua vocina infantile: Anche io e Louisa mettevamo sempre alla prova la nostra istitutrice, ma lei era una creatura così buona che sopportava tutto senza mai offendersi.
Non c’era nulla che la facesse infuriare, non è vero, Louisa? È vero, potevamo fare tutto quello che ci pareva, mettere sottosopra la sua scrivania e la sua scatola da lavoro, e rovistare nei suoi cassetti. Era così gentile che ci dava tutto quello che volevamo.
A questo punto disse la signorina Ingram, arricciando le labbra in una smorfia sarcastica, immagino che avremo un compendio dei ricordi di tutte le rimanenti istitutrici.
Per evitare questa iattura, propongo di passare a un altro argomento. Signor Rochester, voi approvate la mia mozione?
Signora, vi sostengo in questa iniziativa come in ogni altra.
Allora mi assumo l’onere di realizzarla. Signor Eduardo, siete in voce questa sera?
Donna Bianca, se siete voi a ordinarmelo, lo sarò.
E dunque, signore, il mio volere sovrano vi impone di preparare i vostri polmoni e tutti gli altri organi vocali, per metterli al mio regale servizio.
Chi non vorrebbe essere il Rizzio di una così divina Maria Stuarda?
Macché Rizzio!
esclamò lei scuotendo la testa ricciuta mentre si avvicinava al piano. La mia opinione è che quel musicante senz’arte né parte, quel David, fosse un tipo alquanto insipido.
Preferisco di gran lunga il tenebroso Bothwell: per me un uomo non è nulla se non ha in sé un pizzico di diabolico, e la storia può dire quello che vuole di James Hepburn, ma io ho idea che fosse proprio quel genere di eroe fuorilegge fiero e selvaggio a cui avrei potuto concedere la mia mano.
Avete sentito, signori?
Allora, chi di voi assomiglia di più a Bothwell?
chiese a gran voce Rochester.
Direi che chiaramente il preferito siete voi disse il colonnello Dent.
Sul mio onore, vi sono molto obbligato fu la risposta.
La signorina Ingram, che a quel punto si era seduta con la sua grazia altera al piano, dispiegando le vesti candide in tutta la loro ampiezza regale, cominciò a suonare un brillante preludio, continuando tuttavia a partecipare alla conversazione.
Quella sera non faceva che mettersi sul piedistallo; le sue parole, e anche il suo atteggiamento, sembravano voler destare non solo l’ammirazione ma anche lo stupore dei suoi ascoltatori: evidentemente mirava a colpirli con un comportamento affascinante e allo stesso tempo audace.
Oh, sono stanca dei giovanotti del giorno d’oggi!
esclamò continuando a pestare le dita sullo strumento.
Poveri piccoli, non sono in grado di fare un passo oltre i cancelli del parco di papà, e se lo fanno è solo perché la mamma dà loro il permesso e li accompagna!
Tutti concentrati sui loro bei faccini, le loro mani bianche, i loro piedini: come se un uomo avesse qualcosa a che fare con la bellezza!
Come se la grazia non fosse una prerogativa esclusiva della donna... Il suo legittimo appannaggio e la sua dote!
Una donna brutta, lo ammetto, è una macchia sul volto perfetto del Creato; ma se parliamo di uomini, lasciate che si preoccupino di mostrare forza e valore, e che il loro motto sia Cacciare, colpire e combattere, il resto sono bubbole.
Questa sarebbe la mia massima, se fossi un uomo.
Se un giorno mi sposerò continuò dopo un silenzio che gli altri si guardarono bene dall’interrompere non voglio assolutamente che mio marito sia un rivale per me, voglio che il contrasto tra me e lui mi faccia risaltare ancor di più.
Non ammetto concorrenti accanto al trono; pretendo un tributo esclusivo, e non dividerò certo la sua devozione con l’immagine che gli rimanda lo specchio.
Adesso cantate, Rochester, e io suonerò per voi.
Sono l’obbedienza in persona fu la risposta.
Ecco qui un canto dei corsari.
Sappiate che li adoro, dunque cantate con spirito.
Un ordine uscito dalle labbra della signorina Ingram metterebbe dello spirito anche in una tazza di latte annacquato.
Fate attenzione, allora: se non sarò soddisfatta di voi, vi umilierò mostrandovi come si fa.
Ma è come offrire un premio all’incapacità... Ora farò apposta a sbagliare! Gardez-vous en bien!
Se sbaglierete di vostra volontà, escogiterò una punizione adeguata.
La signorina Ingram dovrebbe essere clemente, perché ha il potere di infliggere castighi insopportabili per un comune mortale.
Ah, spiegatevi!
ordinò lei.
Perdonatemi, signora: non c’è bisogno che vi spieghi, il vostro intuito così sottile vi dirà che una sola delle vostre occhiatacce equivale a una pena capitale.
Cantate!
disse lei, e, posando nuovamente le dita sui tasti, iniziò ad accompagnare con gran vigore.
Questo è il momento giusto per svignarmela pensai, ma le note che in quel momento tagliarono l’aria mi fermarono.
La signora Fairfax aveva detto che Rochester aveva una bella voce, ed era vero: una voce di basso calda e potente, in cui riversava tutto il suo sentimento e la sua forza e che dall’orecchio arrivava giù giù fino al cuore, risvegliandovi strane sensazioni.
Attesi che l’ultima vibrazione, piena e profonda, si fosse esaurita e che la marea di chiacchiere, interrotta per un istante, salisse nuovamente, e a quel punto abbandonai il mio angolo appartato uscendo dalla porta laterale, che per fortuna era vicina.
Di lì uno stretto corridoio portava nell’atrio; percorrendolo, mi accorsi che mi si era slacciato un sandalo e mi fermai per allacciarlo, inginocchiandomi sulla stuoia ai piedi della scala.
Allora udii la porta della sala da pranzo che si apriva per lasciar uscire un uomo, e quando mi rialzai in fretta e furia mi trovai faccia a faccia con lui: era Rochester.
Come state?
chiese.
Benissimo, signore.
Perché non mi avete rivolto la parola in salotto?
Pensai che avrei potuto domandargli la stessa cosa, ma non mi presi la libertà di farlo e risposi invece: Non volevo disturbarvi, signore, sembravate occupato.
Che cosa avete fatto durante la mia assenza?
Niente di particolare; ho fatto lezione ad Adèle, come al solito.
E siete anche diventata molto più pallida... Me ne sono accorto subito. Che succede?
Assolutamente nulla, signore.
Vi siete buscata un raffreddore, la notte che avete cercato di annegarmi?
Per niente.
Tornate in salotto, è troppo presto per andar via.
Sono stanca, signore.
Mi osservò per un minuto.
E un po’ triste notò.
Perché? Ditemi.
Niente...
Niente, signore.
Non sono triste.
Io invece dico di sì: al punto che basterebbero ancora poche parole per farvi venire le lacrime agli occhi...
Anzi, eccole lì, luccicanti e pronte a sgorgare; e una goccia si è staccata dal ciglio ed è caduta sul pavimento. Se avessi tempo, e se non temessi mortalmente l’arrivo di qualche domestico impiccione e curioso, pretenderei di sapere cosa significa tutto ciò.
Bene, per stasera siete scusata, ma sappiate che finché rimarranno i miei ospiti mi aspetto di vedervi con noi in salotto ogni sera: è quello che desidero, non dimenticatevene.
Adesso andate, e dite a Sophie di venire a prendere Adèle. Buonanotte, mia...
Si interruppe mordendosi il labbro, e se ne andò bruscamente. 2 John Milton, Paradiso perduto, a cura di Roberto Sanesi, Mondadori, Milano 1984, libro XII, v.
645 Capitolo 18 Furono giorni spensierati quelli, a Thornfield Hall, e anche molto movimentati: che differenza dai primi tre mesi di quiete, monotonia e solitudine che avevo passato sotto il suo tetto!
Tutti i pensieri tristi sembravano per il momento banditi dalla casa, tutte le associazioni cupe dimenticate: ovunque c’era vita e fermento, tutto il giorno.
Ormai era impossibile percorrere il ballatoio, un tempo così silenzioso, o entrare nelle stanze principali, un tempo così deserte, senza incrociare la lesta cameriera o l’azzimato valletto di qualche ospite.
L’attività ferveva in cucina, nella dispensa, nella saletta della servitù, nell’atrio; e i saloni si svuotavano e rimanevano silenziosi solo quando il cielo azzurro e il sole di quei giorni beati e il tepore primaverile richiamavano gli ospiti nel parco.
E anche quando il tempo si guastò, e per qualche giorno piovve senza sosta, nessun’ombra parve oscurare quel clima allegro: essendo precluso ogni passatempo all’aperto, gli svaghi casalinghi si fecero più divertenti e variavano di continuo.
La prima sera in cui qualcuno propose di intrattenersi in modo diverso dal solito mi domandai che cosa avrebbero fatto: parlavano di sciarade, ma nella mia ignoranza non compresi il termine.
Fu chiamata la servitù, i tavoli della sala da pranzo furono spinti via, le luci spostate, le sedie disposte a semicerchio di fronte all’arco.
Mentre Rochester e gli altri signori sovrintendevano a questi cambiamenti, le signore correvano su e giù per le scale a chiamare le loro cameriere.
Fu convocata anche la signora Fairfax, per ragguagli in merito alla disponibilità di scialli, abiti, stoffe di qualunque tipo; e si saccheggiarono alcuni armadi del terzo piano, e il loro contenuto, sotto forma di sottogonne imbottite e cerchiate, antiche vesti di raso, tessuti neri ricamati, guarnizioni di pizzo e così via, fu portato giù a bracciate dalle cameriere; dopo di che ci fu una selezione, e le cose scelte furono trasferite nel boudoir all’interno del salotto.
Nel frattempo il signor Rochester aveva nuovamente chiamato intorno a sé le signore per scegliere quelle che avrebbero fatto parte del suo gruppo.
La signorina Ingram è mia, naturalmente disse; scelse anche le due Eshton e la signora Dent.
Poi guardò me, che mi trovavo lì accanto perché stavo agganciando il fermaglio del braccialetto della signora Dent, che si era slacciato.
Giocate anche voi?
mi chiese.
Scossi la testa.
Lui non insisté, come temevo invece che avrebbe fatto, e mi permise di tornarmene a sedere tranquilla al mio solito posto.
Lui e i suoi aiutanti a quel punto si ritirarono dietro la tenda: l’altro gruppo, guidato dal colonnello Dent, si accomodò sulle sedie disposte a semicerchio.
Uno degli uomini, il signor Eshton, mi guardò come se volesse proporre di far giocare anche me, ma Lady Ingram subito lo prevenne.
No la sentii dire, non sembra abbastanza sveglia per giochi di questo tipo.
Di lì a poco suonò una campanella, e la tenda si levò. Nell’arco apparve la robusta sagoma di Sir George Lynn, anche lui tra i prescelti di Rochester, paludata in un lenzuolo bianco.
Davanti a lui, su un tavolo, c’era un grosso libro aperto e al suo fianco, avvolta in un mantello del signor Rochester, c’era Amy Eshton, con un volume in mano.
Qualcuno, non visto, suonò allegramente la campanella e Adèle , balzò avanti, spargendo intorno a sé il contenuto di un cesto di fiori che portava infilato al braccio.
Allora apparve la splendida figura della signorina Ingram, tutta vestita di bianco, un lungo velo in testa e una corona di rose intorno alla fronte; al suo fianco avanzava Rochester, e insieme si avviarono verso il tavolo, e lì si inginocchiarono, mentre la signora Dent e Louisa Eshton, ugualmente in bianco, presero posizione alle loro spalle.
Seguì la pantomima di una cerimonia muta, in cui non fu difficile riconoscere la celebrazione di un matrimonio.
Al termine, il colonnello Dent e gli altri si consultarono a bassa voce per un paio di minuti, poi il colonnello annunciò a gran voce: Sposa!
Rochester si inchinò e la tenda ricadde.
Prima che si alzasse nuovamente trascorse un intervallo significativo.
Quando si levò per la seconda volta, rivelò una scena molto più elaborata della precedente.
Il salotto, come ho già detto, era sopraelevato rispetto alla sala da pranzo di due gradini, e in fondo, verso l’interno della stanza, si vedeva un grande bacile di marmo che di solito ornava la serra circondato da piante esotiche e pieno di pesci rossi e dalla quale doveva esser stato trasportato a fatica, vista la misura e il peso.
Seduto sul tappeto, accanto al suddetto bacile, si vedeva Rochester, coperto di scialli e con un turbante in testa.
Gli occhi scuri, la pelle olivastra e i tratti arabi erano perfettamente in tono col suo travestimento: sembrava un perfetto emiro, a cui l’arco avrebbe regalato la vittoria o la morte.
Subito dopo ecco farsi avanti la signorina Ingram, anche lei in costume orientale: una fusciacca cremisi che le cingeva la vita, un fazzoletto ricamato legato in testa: le belle braccia tornite erano nude, una sollevata a reggere la brocca posata con grazia sul capo.
Le sue fattezze, i lineamenti, la carnagione e l’aspetto generale facevano pensare a quelli di una principessa ebrea del tempo dei patriarchi; ed era senza dubbio quello il personaggio che intendeva rappresentare.
Si avvicinò al bacile e si chinò come per attingere acqua con la brocca, poi la sollevò ancora sopra la testa.
L’uomo seduto sull’orlo del pozzo allora le si accostò per domandarle qualcosa: Ed ella si affrettò a calare la brocca sulla mano, e gli diede da bere.
Lui allora trasse dal petto uno scrigno, lo schiuse e mostrò magnifici bracciali e orecchini; lei mimò stupore e ammirazione; inginocchiandosi, lui posò il tesoro ai suoi piedi, mentre il viso e i gesti di lei esprimevano incredulità e piacere; a quel punto il forestiero le mise i bracciali ai polsi e gli orecchini.
Erano Eliezer e Rebecca, mancavano solo i cammelli.
Quelli che dovevano indovinare tornarono a confabulare tra loro: a quanto pare non riuscivano ad accordarsi sulla parola o la sillaba che la scena doveva illustrare.
Il colonnello Dent, portavoce del gruppo, richiese il tableau completo, e a quel punto la tenda calò un’altra volta.
La terza volta che si alzò, si vedeva solo una parte del salotto, perché il resto era schermato da una sorta di drappo scuro e grezzo.
Il bacile di marmo era stato rimosso; al suo posto c’erano un tavolo di pino e una sedia da cucina: questi oggetti erano illuminati dalla luce fioca proveniente da una lanterna, perché le candele erano tutte spente.
Al centro di questa scena squallida era seduto un uomo con le mani strette sulle ginocchia, e gli occhi chini a terra.
Riconobbi il signor Rochester, anche se la faccia sudicia, gli abiti cenciosi , l’espressione disperata e cupa, i capelli irti e arruffati avrebbero potuto renderlo irriconoscibile.
Quando si mosse, si sentì lo sferragliare di una catena: era in ceppi.
Prigione!3 esclamò il colonnello Dent, e la sciarada fu così risolta.
Trascorso un intervallo lungo abbastanza perché potessero tornare a indossare gli abiti consueti, gli attori rientrarono nella sala da pranzo. Il signor Rochester accompagnava la signorina Ingram, che si stava complimentando per il suo talento sulla scena.
Sapete disse, che dei tre personaggi che avete interpretato il mio preferito è l’ultimo?
Ah, se solo foste vissuto un po’ di anni fa, sareste stato uno splendido bandito-gentiluomo!
Ho la faccia ancora sporca di fuliggine? chiese Rochester girando il viso verso di lei.
Ahimè, no, ed è un vero peccato!
Quel trucco da furfante vi donava moltissimo.
Allora vorreste un eroe della strada?
Un eroe inglese della strada sarebbe la cosa migliore, dopo un brigante italiano; e quest’ultimo potrebbe essere secondo solo a un pirata levantino.
Ebbene, qualunque cosa sia, ricordatevi che siete mia moglie; ci siamo sposati un’ora fa, in presenza di tutti questi testimoni.
Lei fece un risolino, e arrossì un poco.
E adesso, Dent continuò Rochester, è il vostro turno.
E mentre l’altro gruppo si ritirava, lui e i suoi si accomodarono sulle sedie rimaste libere.
La signorina Ingram prese posto alla destra del suo cavaliere, mentre gli altri riempivano le sedie su un lato e sull’altro.
Io non guardavo più gli attori, e nemmeno aspettavo con interesse che la tenda si alzasse; la mia attenzione era assorbita dagli spettatori, e i miei occhi, che prima erano fissi sull’arco, adesso erano irresistibilmente attratti dal semicerchio di sedie.
Non ricordo affatto che sciarada fosse quella inscenata dal colonnello Dent e dal suo gruppo, quale parola avessero scelto, come se la cavassero; ma vedo ancora le discussioni che seguivano ogni scena: vedo il signor Rochester girarsi verso la signorina Ingram, e la signorina Ingram verso di lui; la vedo accostare la testa alla sua finché i riccioli neri gli sfiorano la spalla e gli dondolano sulla guancia; sento i loro bisbigli reciproci, ricordo le occhiate che si scambiano; e perfino in questo momento affiora in me qualcosa dei sentimenti risvegliati da quello spettacolo.
Ti ho già detto, lettore, che avevo imparato ad amare Rochester: non potevo certo disamarlo adesso, solo perché avevo scoperto che non si accorgeva più di me mi accadeva infatti di passare ore in sua presenza senza che lui volgesse mai lo sguardo nella mia direzione o perché vedevo che tutte le sue attenzioni erano per una gran dama che non si degnava di sfiorarmi con l’orlo del vestito passandomi accanto, e che, se mai i suoi imperiosi occhi scuri si posavano per caso su di me, li distoglieva immediatamente, come se l’oggetto fosse troppo ignobile per meritare la sua attenzione.
Non potevo disamarlo solo perché ero certa che avrebbe sposato presto proprio quella signora: poiché non passava giorno senza che leggessi in lei l’orgogliosa certezza delle intenzioni di Rochester nei suoi confronti; e non passava ora senza che scorgessi in lui una forma di corteggiamento che, sebbene svagata e mirata a farsi cercare piuttosto che a cercare, era nondimeno accattivante nella sua svagatezza, e irresistibile nella sua alterigia.
In tali circostanze non c’era nulla che potesse raffreddare o allontanare il mio amore, sebbene ci fosse molto per gettarmi nella disperazione.
E anche molto, lo vedi bene, lettore, per ingelosirmi, se pure una donna nella mia posizione poteva avere l’ardire d’esser gelosa di una come la signorina Ingram.
Ma io non lo ero, o lo ero molto di rado: quella parola non poteva esprimere la natura del dolore che provavo.
La signorina Ingram era al di sotto di ogni gelosia: era troppo inferiore per suscitare un sentimento del genere.
Perdonami l’apparente paradosso, ma so quello che dico.
Lei era tutta apparenza, non era genuina: aveva un bel corpo, era una donna brillante e piena di talento, ma era povera di spirito e aveva il cuore arido per natura; su quel terreno nulla fioriva spontaneo, nessun frutto naturale si offriva generosamente all’altrui piacere.
Non era buona, né originale: non faceva che ripetere frasi fatte che aveva letto nei libri, non esprimeva opinioni personali, né tantomeno ne aveva.
Esibiva grandi sentimenti, ma non possedeva alcuna sensibilità o compassione; era priva di sincerità e di tenerezza.
E si tradiva troppo spesso, dando libero sfogo all’antipatia e al disprezzo che provava per la piccola Adèle: se appena la bambina si avvicinava la allontanava con epiteti ingiuriosi, talvolta ordinandole di uscire dalla stanza e trattandola sempre con freddezza e acrimonia.
Altri occhi oltre ai miei osservavano queste manifestazioni del suo carattere, e le osservavano attentamente con occhio acuto e penetrante.
Sì, il futuro sposo, Rochester in persona, esercitava sulla sua promessa una continua sorveglianza; e proprio da questa sagacia, questa cautela, questa chiara e perfetta consapevolezza dei difetti della sua bella, unite all’evidente mancanza di passione nei suoi sentimenti per lei, nasceva il dolore che mi tormentava di continuo.
Mi resi conto che l’avrebbe sposata per ragioni di famiglia, o forse politiche, perché il suo rango e le sue amicizie gli avrebbero recato un vantaggio; sentivo tuttavia che non le aveva dato il suo amore, e che tutte le qualità che lei aveva non le sarebbero valse quel tesoro.
Era questo il punto, il nervo scoperto, ciò che causava, alimentandola, la mia febbre: lei non riusciva a incantarlo.
Se lei fosse subito risultata vincitrice, e lui avesse ceduto e deposto il suo cuore ai suoi piedi, io mi sarei nascosta il viso, mi sarei fatta da parte e da quel momento sarei stata come morta per loro.
Se la signorina Ingram fosse stata una persona buona e di animo nobile, dotata di forza, ardore, umanità, buonsenso, avrei dovuto ingaggiare una lotta all’ultimo sangue con due tigri, la gelosia e la disperazione: dopo di che, col cuore straziato e a pezzi, avrei provato ammirazione per lei, avrei riconosciuto la sua superiorità e sarei stata tranquilla per il resto dei miei giorni: e quanto più assoluta la sua superiorità, tanto più profonda la mia ammirazione, e tanto più autentica e tranquilla la mia rassegnazione.
Ma, per come stavano le cose, assistere agli sforzi che faceva la signorina Ingram per affascinare Rochester, esser testimone dei suoi continui fallimenti sebbene lei non se ne rendesse conto, sicura anzi, nella sua vanità, che ogni suo dardo colpisse il bersaglio, beandosi fatuamente del successo ottenuto, mentre il suo orgoglio e la sua boria respingevano sempre più quello che voleva attirare a sé –, esser testimone di tutto ciò, dicevo, significava esser sottoposta a uno stimolo continuo e, allo stesso tempo, a un controllo spietato.
Perché, a ogni nuova débâcle, io vedevo come avrebbe potuto conquistarlo.
I dardi che rimbalzavano di continuo dal petto di Rochester per ricadere innocui ai suoi piedi, avrebbero potuto, lo sapevo, se lanciati da una mano più ferma, conficcarsi nel suo cuore superbo, richiamando l’amore nei suoi occhi severi e addolcendo la sua espressione sardonica; o, meglio ancora, una vittoria silenziosa si sarebbe potuta ottenere senz’armi.
Com’è possibile che non abbia più influenza su di lui, pur avendo il privilegio di essergli così vicina?
mi domandai.
Certo non lo ama sinceramente, forse il suo non è vero affetto!
Se così fosse, non avrebbe bisogno di dispensare tutti quei sorrisi, di lanciare occhiate senza tregua, di metter su tutte quelle arie e fare tante moine.
Mi sembra che per avvicinarsi di più al suo cuore le basterebbe starsene seduta tranquilla al suo fianco, parlando poco e guardandolo ancor meno.
Gli ho visto in faccia un’espressione ben diversa da quella che indurisce i suoi lineamenti adesso che lei gli si accosta con tanto brio; ma allora era spontanea, non ottenuta con le male arti o manovre calcolate; era sufficiente accettarla, rispondere alle sue domande senza presunzione, rivolgersi a lui quando era necessario e senza fare la smorfiosa, e allora quell’espressione si apriva ancor di più e diventava sempre più mite e affabile, calda e benefica come un raggio di sole.
Come farà a piacergli quando saranno sposati?
Non credo che ce la faranno, eppure sarebbe possibile: e sua moglie, ne sono davvero convinta, potrebbe essere la donna più felice sotto il sole.
Non ho detto ancora nulla per condannare il progetto del signor Rochester di sposarsi per convenienza.
Quando scoprii che era questa la sua intenzione, rimasi sorpresa: non mi sembrava il tipo d’uomo che si fa influenzare da motivi così volgari quando decide di prender moglie; ma più riflettevo sulla condizione, l’educazione eccetera di entrambe le parti, tanto meno mi sentivo incline a giudicare e a biasimare sia lui sia la signorina Ingram per comportarsi in conformità alle idee e ai principi instillati in loro, senza dubbio, dall’infanzia.
Erano principi condivisi da tutti quelli della loro classe: supponevo dunque che per mantenerli avessero ragioni che io non potevo immaginare.
A me sembrava che, se fossi stata un uomo come lui, avrei dato il mio cuore solo a una donna che fossi stato in grado di amare; ma l’evidenza stessa dei vantaggi che questa condotta avrebbe garantito alla felicità del marito mi convinceva che dovevano esserci dei motivi per non seguirla per me imperscrutabili: altrimenti avrebbero agito tutti quanti come avrei voluto io.
Ma anche su altre questioni stavo diventando molto indulgente col mio principale: stavo dimenticando tutti i suoi difetti, che un tempo avrei guardato con occhio severo.
Nei primi tempi mi ero sforzata di studiare tutti i lati del suo carattere, di vedere il buono e il cattivo, e di arrivare a un giudizio equo dopo aver soppesato entrambi.
Adesso il cattivo non lo vedevo più.
Il sarcasmo che mi aveva respinta, la durezza che mi aveva spaventata erano come un condimento piccante su una pietanza squisita: una presenza forte, ma senza la quale il piatto sarebbe risultato piuttosto insipido. Quanto a quel vago non so che era uno sguardo sinistro o addolorato, scaltro o abbattuto?
che appariva di tanto in tanto nei suoi occhi a un attento osservatore, e che spariva prima che si riuscisse a sondare le strane profondità per un attimo dischiuse; che mi faceva indietreggiare come se vagassi su un terreno vulcanico, e improvvisamente sentissi la terra tremare e aprirsi sotto di me; che scorgevo ogni tanto e mi faceva pulsare il cuore senza paralizzarmi i nervi: invece di fuggirlo, bramavo solo di sfidarne il mistero, e ritenevo fortunata la signorina Ingram, che un giorno avrebbe potuto scrutare in quell’abisso a suo piacimento, esplorarne i segreti e analizzarne la natura.
Nel frattempo, mentre io pensavo solo al padrone di casa e alla sua futura sposa avevo occhi solo per loro e orecchie solo per i loro discorsi, e non badavo ad altro che ai loro movimenti –, il resto della compagnia era impegnato in piacevoli occupazioni di vario tipo.
Lady Lynn e Lady Ingram erano sempre prese nei loro solenni conciliaboli, con i due turbanti che si agitavano in reciproci cenni d’assenso, e le quattro mani che facevano a gara per mimare la sorpresa, il mistero o l’orrore, a seconda dell’argomento dei loro pettegolezzi, come due gigantesche marionette.
La mite signora Dent parlava con l’affabile signora Eshton.
Sir George Lynn, il colonnello Dent e il signor Eshton discutevano di politica, di affari della contea, di questioni giudiziarie.
Lord Ingram amoreggiava con Amy Eshton; Louisa suonava per uno dei giovani Lynn e cantava assieme a lui, mentre Mary Ingram ascoltava languida le galanterie dell’altro.
Di tanto in tanto tutti quanti, come di comune accordo, interrompevano la controscena per osservare e ascoltare gli attori principali: poiché, dopotutto, il signor Rochester e la signorina Ingram in quanto strettamente associata a lui erano la vita e l’anima di quella riunione.
Se lui si assentava per un’ora dalla stanza, sembrava che tra gli ospiti si insinuasse un clima di apatia, e il suo ritorno non mancava mai di ravvivare e dar nuovo impulso alla conversazione.
La mancanza della sua influenza stimolante fu particolarmente avvertita un giorno in cui era stato chiamato a Millcote per affari, e con ogni probabilità non sarebbe tornato fino a tarda sera.
Era un pomeriggio di pioggia: di conseguenza la gita prevista a un accampamento di zingari che si erano insediati di recente su un terreno subito dopo Hay fu rimandata.
Alcuni degli uomini erano andati nelle scuderie: i più giovani, assieme alle signorine, si erano messi a giocare a biliardo nell’apposita sala.
Le vedove Ingram e Lynn si consolarono giocando tranquillamente a carte.
Blanche Ingram, dopo aver respinto con uno sdegnoso silenzio i tentativi della signora Dent e della signora Eshton per coinvolgerla nella conversazione, si era dapprima seduta al piano a canticchiare qualche motivo sentimentale, e poi, dopo aver preso un romanzo dalla biblioteca, si era buttata su un divano, altera e indolente, preparandosi a ingannare quelle ore tediose d’assenza con la magia della prosa.
La stanza e il resto della casa erano silenziose; solo di tanto in tanto si sentivano, al piano di sopra, le voci allegre dei giocatori di biliardo.
Si avvicinava il crepuscolo, e già l’orologio aveva avvertito che era ora di cambiarsi per il pranzo, quando la piccola Adèle, che era inginocchiata vicino a me sul sedile sotto la finestra del salotto, esclamò all’improvviso: Voilà, Monsieur Rochester, qui revient!
Mi girai, e la signorina Ingram balzò su dal divano: e anche gli altri alzarono gli occhi dalle loro varie occupazioni, perché in quel momento si udì uno scricchiolio di ruote e un batter di zoccoli accompagnato da schizzi sulla ghiaia bagnata.
Si stava avvicinando una vettura di posta.
Ma come gli viene in mente di tornare così?
esclamò la signorina Ingram.
È partito con Mesrour, il cavallo nero, non è vero? E aveva con sé anche Pilot...
Cosa ne ha fatto degli animali?
Nel pronunciare queste parole, si avvicinò tanto alla finestra che, con quelle vesti così ampie e alta com’era, mi costrinse a piegarmi all’indietro fin quasi a spezzarmi la spina dorsale: nella sua impazienza da principio non mi aveva notata, ma quando si accorse di me arricciò il labbro e si spostò verso un’altra finestra.
La carrozza si fermò, il cocchiere suonò il campanello e dalla vettura scese un signore in abito da viaggio; non il signor Rochester ma un estraneo alto e elegante.
Ma quanto è irritante! esclamò la signorina Ingram. E che scimmietta impertinente! rivolgendosi ad Adèle.
Perché te ne stai appollaiata davanti alla finestra a dare notizie false?
e mi lanciò un’occhiata irosa, come se fosse colpa mia.
Si sentì parlamentare nell’atrio, e di lì a poco il nuovo venuto fece il suo ingresso.
Si inchinò a Lady Ingram, giudicandola chiaramente la più anziana tra le signore presenti.
A quanto pare non arrivo al momento più opportuno, signora disse, visto che il mio amico Rochester non è in casa; ma sono reduce da un lungo viaggio, e credo di poter contare su un’amicizia così antica e così intima da installarmi qui fino al suo ritorno.
Aveva modi più che urbani; l’accento mi colpì per qualcosa di insolito, non esattamente straniero ma nemmeno del tutto inglese.
L’età poteva essere quella di Rochester, tra i trenta e i quarant’anni, ed era di carnagione stranamente scura; per il resto era un bell’uomo, soprattutto a un primo sguardo. Osservandolo più attentamente, si scopriva in quella faccia qualcosa di sgradevole; o, piuttosto, qualcosa che non riusciva a piacere. I tratti erano regolari, ma troppo molli, gli occhi grandi e con un bel taglio, ma il guizzo di vita che li animava era fiacco e vacuo, o almeno così mi parve.
Il suono della campanella che annunciava l’ora di cambiarsi d’abito disperse la compagnia.
Fu solo dopo cena che lo rividi, e a quel punto sembrava perfettamente a suo agio.
Ma la sua fisionomia mi piacque ancor meno: mi colpiva il fatto che apparisse allo stesso tempo agitata e spenta.
Gli occhi vagavano qua e là senza scopo: questo gli dava una strana espressione, un’espressione che non avevo mai visto prima.
Per essere un uomo prestante e non certo antipatico, mi ripugnava decisamente: non c’era nessun vigore in quella faccia dalla pelle liscia e dall’ovale perfetto, nessuna fermezza nel naso aquilino e nella boccuccia color ciliegia, nessuna intelligenza nella fronte bassa e senza protuberanze, nessuna autorità negli occhi castani e vacui.
Seduta nel mio solito cantuccio, lo osservai alla luce dei candelieri posati sulla caminiera lo illuminavano in pieno perché occupava una poltrona accostata al fuoco, e continuava a rannicchiarsi ancora più vicino alle fiamme, come se avesse freddo e lo paragonai al signor Rochester.
Credo che il contrasto tra un bel papero e un fiero falco, o tra una mite pecora e il cane dal ruvido pelo e dalla vista acuta che la sorveglia non avrebbe potuto essere più grande.
Aveva parlato del signor Rochester come di un vecchio amico.
Doveva esser stata un’amicizia davvero bizzarra, la loro: un chiaro esempio, senz’altro, del vecchio detto secondo cui gli opposti si attraggono.
Seduti accanto a lui c’erano due o tre signori, e ogni tanto, dall’altro capo della stanza, coglievo qualche brandello della conversazione.
Da principio non capii granché di quel che sentivo, perché le chiacchiere di Louisa Eshton e Mary Ingram, sedute vicino a me, confondevano i frammenti di frase che mi raggiungevano occasionalmente.
Le due signorine parlavano del nuovo arrivato, ed entrambe lo definirono un bell’uomo.
Louisa disse che era un amore e che lo trovava adorabile; e Mary citò la sua graziosa boccuccia e il bel nasino come esempi del suo ideale di bellezza.
E che fronte delicata ha! esclamò Louisa. Così liscia, senza quell’aria corrucciata che detesto...
E che pacatezza in quegli occhi e in quel sorriso!
E poi, con mio grande sollievo, il signor Lynn le chiamò all’altro capo della stanza, per accordarsi su alcuni particolari della gita a Hay Common, che era stata rimandata.
A quel punto potevo concentrarmi sul gruppo vicino al caminetto, e la prima cosa che colsi fu che il nuovo venuto si chiamava Mason; dopo di che seppi che era appena arrivato in Inghilterra e che veniva da un paese caldo: ecco il motivo, senza dubbio, di quel colorito scuro, e anche del fatto che se ne stesse seduto così vicino al fuoco e portasse lo stiffelius anche in casa.
Nel giro di pochi minuti le parole Giamaica, Kingston, Spanish Town mi indicarono che risiedeva nelle Indie occidentali, e con non poca sorpresa appresi che laggiù aveva incontrato per la prima volta Rochester e fatto la sua conoscenza.
Parlò dell’insofferenza dell’amico per il caldo torrido, gli uragani e la stagione delle piogge che caratterizzano la regione.
Sapevo dalla signora Fairfax che Rochester aveva viaggiato parecchio, ma pensavo che i suoi vagabondaggi si fossero limitati al continente europeo: fino a quel momento nessun accenno mi aveva fatto pensare a lidi più lontani.
Stavo meditando su tutto ciò quando un incidente, piuttosto inatteso, spezzò il filo delle mie riflessioni.
Il signor Mason, rabbrividendo perché qualcuno aveva aperto la porta, chiese che fosse messo altro carbone al fuoco, visto che le fiamme si erano estinte e rimanevano solo i tizzoni ardenti.
Il lacchè che lo portò, uscendo, si fermò vicino alla poltrona del signor Eshton e gli disse qualcosa a bassa voce: riuscii a cogliere solo le parole vecchia...
molto molesta. Ditele che se non si leva di torno la farò mettere in prigione rispose il magistrato.
No... Un momento!
si intromise il colonnello Dent. Non cacciatela, Eshton: potremmo approfittare dell’occasione. Sentiamo cosa dicono le signore.
Poi continuò, ad alta voce: Signore, parlavate di andare a Hay Common a visitare l’accampamento degli zingari.
Sam mi ha appena detto che una vecchia zingara del gruppo delle Madri si trova in questo momento nella saletta della servitù, e insiste per essere condotta al cospetto di lor signori per leggere il futuro.
Volete vederla?
Ma colonnello esclamò Lady Ingram, non vorrete certo incoraggiare questa miserabile impostora!
Mandatela subito via, a ogni costo! Ma non riesco a convincerla ad andarsene disse il lacchè e non ci riescono nemmeno i domestici.
La signora Fairfax ci sta provando proprio ora, ma lei ha preso una sedia dall’angolo del camino e dice che niente la farà muovere di lì finché non sarà ammessa in nostra presenza.
E cosa vuole?
chiese la signora Eshton.
Dice che vuole leggere il futuro ai gran signori, signora, e giura che deve farlo e lo farà.
Ma come si presenta?
sussurrarono le signorine Eshton.
Ah, signorina, è una vecchiaccia brutta da far paura e nera come il carbone, quasi.
Perbacco, una vera strega!
esclamò Frederick Lynn.
Facciamola assolutamente entrare.
Ma certo gli fece eco il fratello, sarebbe mille volte peccato rinunciare a un tale spasso.
Miei cari ragazzi, ma cosa vi viene in mente?
disse la signora Lynn.
Non posso in alcun modo permettere una cosa così insensata le diede manforte la vedova Ingram. Ma certo che puoi, mamma...
e lo farai scandì altera Blanche, girandosi sullo sgabello del pianoforte, dove era rimasta seduta in silenzio fino a quel momento, apparentemente occupata a esaminare una serie di spartiti.
Sono curiosa di conoscere il mio destino: fate dunque entrare la megera, Sam!
Ma cara Blanche! Ricordati... Come no...
Mi ricordo tutto quello che vuoi, però devo avere quello che voglio...
Svelto, Sam! Sì, sì, sì!
gridò tutta la gioventù all’unisono, uomini e donne.
Fatela venire... Ci divertiremo un mondo! Il lacchè indugiava.
Sembra così zotica disse.
Andate!
gridò la signorina Ingram, e quello obbedì.
Subito l’euforia si impadronì di tutti quanti, e quando Sam tornò era in corso un gran scambio di scherzi e battute.
Si rifiuta di venire, adesso disse Sam.
Dice che la sua missione non è comparire dinanzi al volgo .
Vuole che la faccia entrare in una stanza da sola, e quelli che intendono consultarla si presenteranno a uno a uno.
Ecco, vedi, mia superba Blanche cominciò Lady Ingram, adesso se ne approfitta. Attenta, angelo mio... E... Certo, fatela andare in biblioteca tagliò corto l’angelo.
Neppure io ho per missione di ascoltarla davanti al volgo: la voglio tutta per me.
È acceso il fuoco in biblioteca? Sissignora...
Ma vi avverto che è proprio una zingara fatta e finita.
Basta con queste ciance, zuccone!
Fate quel che vi dico.
Sam scomparve nuovamente, e nella compagnia si ristabilirono la curiosità, l’euforia e l’attesa.
Adesso è pronta disse il lacchè riapparendo.
Vuole sapere chi sarà il primo a consultarla.
Credo proprio sia meglio che vada a darle un’occhiata io, prima che una delle signore si azzardi disse il colonnello Dent.
Avvertitela che sta arrivando un signore, Sam.
Sam andò e tornò. Signore, dice che si rifiuta di vedere gli uomini, possono anche risparmiarsi il disturbo.
E non vuole neppure le signore aggiunse, reprimendo a stento un risolino, a parte quelle giovani e da marito.
Per Giove, ha buon gusto!
esclamò Henry Lynn.
La signorina Ingram si alzò con aria solenne: Andrò io per prima annunciò, col tono del comandante di una truppa di disperati pronto ad aprire una breccia alla testa dei suoi uomini.
Oh, mia cara!
Oh, mia diletta!
Fermati... Rifletti!
la implorò la madre; ma lei le passò accanto maestosa, e senza dir nulla varcò la porta che aveva aperto il colonnello Dent, e la sentimmo entrare in biblioteca.
Seguì un relativo silenzio.
Lady Ingram pensò bene che fosse le cas di torcersi le mani: e così fece. La signorina Mary dichiarò che, per quanto la riguardava, non si sarebbe arrischiata affatto ad andare.
Amy e Louisa Eshton ridacchiavano piano, e sembravano un po’ spaventate.
I minuti passavano molto lentamente: ce ne vollero quindici perché la porta della biblioteca si riaprisse.
La signorina Ingram tornò verso di noi passando sotto l’arco.
Sarebbe scoppiata a ridere?
Avrebbe preso tutto quanto come uno scherzo?
Tutti puntarono gli occhi su di lei con viva curiosità, e lei ricambiò con uno sguardo freddo e sdegnoso: non appariva né innervosita né allegra; si diresse verso la sua poltrona, e si sedette in silenzio.
E dunque, Blanche?
disse Lord Ingram.
Che cosa ti ha detto, cara sorella?
domandò Mary. Che ne pensate?
Come vi sentite?
Predice davvero il futuro?
chiesero le due Eshton.
Suvvia, brava gente ribatté la signorina Ingram, non subissatemi di domande.
Certo vi meravigliate facilmente, e altrettanto facilmente vi bevete qualunque cosa: a giudicare dall’importanza che tutti quanti, compresa la mia cara mamma, attribuite alla faccenda, sembra crediate fermamente che abbiamo in casa una vera strega, legata a filo doppio col vecchio signore dal piede caprino.
Quanto a me, ho visto una zingara vagabonda, che mi ha letto la mano come fanno tutte, e mi ha detto quello che dice questa gente di solito.
Ho assecondato il mio capriccio, e adesso penso che farà bene il signor Eshton a imprigionare la megera domattina, come ha minacciato di fare.
La signorina Ingram prese un libro, si appoggiò allo schienale della poltrona e così facendo si ritirò dalla conversazione.
La osservai per quasi mezz’ora: in tutto quel tempo non voltò mai pagina, e col passare dei minuti il suo viso si fece sempre più cupo, insoddisfatto e stizzito.
Era chiaro che la zingara non le aveva detto niente di buono; e da quell’attacco prolungato di malumore e di mutismo, mi parve che, a dispetto della sua pretesa indifferenza, desse un’importanza eccessiva a qualunque rivelazione le fosse stata fatta.
Nel frattempo Mary Ingram, Amy e Louisa Eshton dichiararono che certo non avrebbero osato andare da sole, e nondimeno tutte e tre desideravano consultare la zingara.
Fu aperta una trattativa, e il ruolo di ambasciatore fu affidato a Sam; dopo vari andirivieni, in seguito ai quali il suddetto Sam, credo, si ritrovò coi polpacci doloranti, l’autorizzazione fu finalmente estorta, non senza grandi difficoltà, alla severa sibilla, e le fanciulle poterono recarsi tutte e tre insieme da lei.
La visita non fu silenziosa come quella della signorina Ingram: dalla biblioteca arrivavano risatine isteriche e strilli, e dopo una ventina di minuti le tre spalancarono la porta e attraversarono l’atrio di corsa, come fuori di sé.
Sono sicura che ha poteri soprannaturali!
esclamarono tutte insieme.
Ci ha detto certe cose!
Sa tutto di noi!
e si lasciarono cadere senza fiato sulle varie poltrone che gli uomini si affrettarono a portare.
Spinte a fornire ulteriori spiegazioni, dissero che la zingara aveva ripetuto cose che avevano detto e fatto da piccole, aveva descritto libri e ninnoli che avevano nelle loro stanze private a casa, ricevuti in dono dai vari parenti e amici.
Sostenevano che avesse persino indovinato i loro pensieri, e avesse sussurrato all’orecchio di ciascuna il nome della persona che più amavano al mondo, e svelato quello che ciascuna desiderava di più.
I giovanotti allora si intromisero con vive richieste di saperne di più riguardo agli ultimi due argomenti, ma tutto ciò che ottennero in cambio della loro impertinenza furono rossori, esclamazioni, tremori e risolini soffocati.
Le signore, nel frattempo, porgevano sali e spiegavano ventagli, dolendosi del fatto che nessuna avesse seguito i loro consigli, mentre gli anziani ridevano e i più giovani offrivano i loro servigi a quelle bellezze turbate.
In mezzo al trambusto, mentre io avevo occhi e orecchi solo per la scena che si svolgeva davanti a me, udii qualcuno che si schiariva la voce al mio fianco: mi girai e vidi Sam. Scusate, signorina, la zingara dice che c’è in sala un’altra giovane da marito che non è ancora andata da lei, e giura che non se ne andrà finché non le avrà viste tutte.
Credo si riferisca a voi, perché non c’è nessun’altra.
Che cosa devo dirle?
Oh, ci vado senz’altro risposi, felice dell’occasione inattesa per soddisfare la mia curiosità già parecchio solleticata.
Sgusciai fuori dalla stanza senza che nessuno mi notasse erano tutti riuniti intorno al tremebondo terzetto e chiusi piano la porta alle mie spalle.
Se volete, signorina disse Sam, posso aspettare nell’atrio.
Se vi spaventa chiamatemi, e verrò subito. No, Sam, tornate in cucina. Non ho affatto paura. Ed era vero: ero incuriosita e molto emozionata, invece. 3 Bridewell in inglese: parola composta da bride , soluzione della prima sciarada, e well , soluzione della seconda. Era anche il nome di una nota prigione di Londra .
Capitolo 19 In biblioteca c’era silenzio, quando entrai, e la sibilla se così si poteva chiamare se ne stava comodamente seduta in poltrona vicino al caminetto.
Portava un mantello rosso e un cappello nero, un cappellaccio da zingara a tesa larga, legato sotto il mento con un fazzoletto a righe.
Sul tavolo c’era una candela spenta; lei era china sopra il fuoco e sembrava leggesse un libriccino nero, forse un libro di preghiere, alla luce delle fiamme.
Borbottava le parole tra sé, come fanno spesso le vecchie quando leggono, e non smise nemmeno quando entrai, come se volesse finire il capoverso.
Rimasi ferma sul tappeto a scaldarmi le mani, che avevo piuttosto fredde per esser rimasta seduta lontano dal fuoco del salotto così a lungo.
Non mi ero mai sentita più tranquilla in vita mia, e in effetti non c’era nulla nell’aspetto della zingara che potesse destare preoccupazione.
Chiuse il libro e alzò lentamente lo sguardo: la tesa del cappello le oscurava in parte la faccia, e tuttavia, quando la sollevò, vidi che era una faccia singolare: scura, quasi nera, con ciuffi ispidi da folletto che spuntavano da una fascia bianca che le passava sotto il mento e le copriva in parte le guance, o meglio le ganasce; gli occhi mi si puntarono addosso all’istante, con uno sguardo baldanzoso e diretto.
Bene, e dunque vuoi anche tu che ti predica il futuro?
disse in un tono deciso come il suo sguardo, e duro come i suoi lineamenti.
Non m’importa granché, madre, ma se volete, fate pure.
Devo però avvertirvi che non ci credo.
Solo una sfrontata come te poteva rispondere così, ma me l’aspettavo. L’ho sentito dal tuo passo quando hai varcato la soglia.
Ah, sì? Avete l’orecchio fino. Certo, e anche l’occhio, e il cervello. Ne avete bisogno, nel vostro lavoro.
Sicuro, soprattutto quando ho a che fare con clienti come te.
Perché non tremi?
Non ho freddo.
E nemmeno impallidisci?
Mica sto male.
Perché non vuoi consultare la mia arte?
Non sono sciocca.
La vecchia strega soffocò una risata sotto il cappello e le fasce, dopo di che tirò fuori una pipetta nera, l’accese e si mise a fumare.
Dopo essersi concessa quel momento di riposo, raddrizzò la schiena, si tolse la pipa di bocca e, continuando a fissare il fuoco, scandì lentamente: Tu hai freddo, stai male, sei sciocca.
Dimostratemelo ribattei.
Lo farò in poche parole.
Hai freddo, perché sei sola: nessun contatto accende il fuoco che è in te.
Stai male, perché il migliore dei sentimenti, il più alto e il più dolce che sia concesso all’uomo, resta lontano da te.
Sei sciocca, perché, anche se soffri, non fai un cenno perché s’avvicini, né fai un passo per andare nella sua direzione, dove esso ti attende.
Dopo di che si infilò ancora la pipa in bocca e si rimise a fumare vigorosamente.
Potreste dire altrettanto a chiunque si trovasse a vivere solo e fosse a servizio in una grande casa.
Potrei dire altrettanto a quasi chiunque: ma sarebbe vero per quasi chiunque?
Nella mia condizione sì.
Sì, appunto, nella tua condizione: ma prova a trovarmi qualcun altro che lo sia.
Potrei trovarvene a migliaia!
Potresti trovarne a malapena uno.
Sei in una situazione molto speciale, se solo te ne rendessi conto: a un passo dalla felicità...
Sì, è lì a portata di mano. Gli ingredienti ci sono tutti: manca solo un gesto per mescolarli.
Il caso ha voluto che fossero sparsi qua e là, ma lascia che si avvicinino e sarà il paradiso.
Non capisco gli enigmi.
Non ho mai risolto un indovinello in vita mia.
Se vuoi che parli più chiaramente, mostrami il palmo della mano.
E immagino di dovervi allungare anche qualcos’altro, vero?
Naturale.
Le diedi uno scellino: lo mise in una vecchia calza che tirò fuori dalla tasca e, dopo averla annodata e rimessa al suo posto, mi disse di darle la mano.
Obbedii.
Avvicinò la faccia al palmo e lo scrutò attentamente senza toccarlo.
È troppo liscia disse.
Non posso far nulla con una mano come questa, è quasi senza linee. E poi, che cosa si può vedere nel palmo di una mano?
Non è lì che è scritto il destino.
Lo credo anch’io dissi.
No continuò lei, è scritto in faccia: sulla fronte, intorno agli occhi, negli occhi stessi, nelle linee della bocca.
Inginocchiati, e alza la testa.
Ah, adesso sì che dite cose sensate dissi, accontentandola.
Comincio a fidarmi un poco di voi. Mi inginocchiai a mezzo metro da lei.
Attizzò il fuoco, e dai carboni smossi si alzò un guizzo di luce; ma il bagliore, illuminandomi il viso, mise ancora più in ombra il suo.
Mi domando con che sentimento sei venuta a trovarmi stasera disse dopo avermi esaminata per un po’.
E quali pensieri si agitino nel tuo cuore per tutte le ore che te ne stai seduta nell’altra stanza, con quella gente elegante che ti passa davanti come le figure di una lanterna magica; senza nulla in comune tra te e loro, come se quelle che osservi fossero solo ombre dalla forma umana, e non persone in carne e ossa.
Spesso sono stanca, talvolta ho perfino sonno, ma raramente sono triste.
Questo vuol dire che hai qualche segreta speranza che ti sostiene e ti rallegra, lasciandoti intendere il sussurro del futuro?
No.
La mia massima speranza è di risparmiare abbastanza su ciò che guadagno da poter aprire un giorno una scuola tutta mia in una casetta presa in affitto.
Un nutrimento ben scarso per la sopravvivenza dello spirito; e poi, sempre seduta sotto quella finestra ...
Ve l’hanno detto i domestici. Ah!
Credi di essere furba.
Ebbene, forse sì: a dir la verità, conosco bene una di loro, la signora Poole...
Sentendo quel nome balzai in piedi. Ah, è così, dunque? pensai.
Allora c’è davvero una diavoleria in tutta la faccenda!
Non spaventarti continuò quella strana creatura, la Poole è una persona fidata, chiunque può far conto su di lei.
Ma, dicevo: quando te ne stai seduta sotto la finestra, pensi solo alla tua futura scuola?
Non ti interessa nessuno di quelli seduti sui divani e sulle poltrone davanti a te?
Non c’è un viso che ti piace osservare?
Qualcuno di cui segui i movimenti con un minimo di curiosità?
Mi diverto a osservare le facce di tutti quanti, e le persone in generale. Ma non ne scegli mai una tra le altre...
O magari due?
Lo faccio sovente: quando i gesti e gli sguardi di una coppia sembrano raccontare una storia, allora mi diverto a guardarli.
E qual è la storia che preferisci ascoltare? Oh, non è che abbia molta scelta!
Di solito l’argomento è sempre lo stesso...
Il corteggiamento; e promette di finire nella stessa catastrofe: il matrimonio.
E trovi divertente un argomento così monotono?
Se devo essere sincera, non mi interessa: non significa niente per me.
Niente?
Quando una giovane donna piena di vita e di salute, affascinante, bella e dotata di tutti i privilegi che vengono dal rango e dalla ricchezza, se ne sta lì a sorridere davanti a un uomo che tu...
Che io cosa? Lo sai... E forse ti sarai fatta delle idee. Io non conosco nessuno degli uomini che sono in questa casa.
Non ho scambiato parola con nessuno di loro.
Quanto alle idee che mi sarei fatta, vedo che alcuni di loro sono rispettabili, importanti, di mezza età; e altri giovani, eleganti, prestanti e vivaci: ma certo tutti quanti sono liberi di ricevere i sorrisi che vogliono, senza che questo mi riguardi in alcun modo.
Non conosci gli uomini in questa casa?
Non hai mai scambiato parola con nessuno di loro?
Nemmeno col padrone di casa?
Lui non c’è. Che profonda osservazione!
Una scappatoia davvero astuta!
È andato a Millcote stamattina, e tornerà stasera o domani: questo lo esclude dall’elenco delle tue conoscenze...
Lo cancella, per così dire, dalla faccia della terra? No, ma non vedo che cosa abbia a che vedere il signor Rochester con ciò di cui stavate parlando.
Stavo parlando di signorine che sorridono agli uomini, e ultimamente negli occhi di Rochester sono stati riversati tanti di quei sorrisi da farli traboccare come tazze piene fino all’orlo.
Non te ne sei accorta? Il signor Rochester ha il diritto di godersi la compagnia dei suoi ospiti.
Questo è fuori discussione; ma non hai osservato che, tra tutte le storie di matrimonio che si sono narrate qui, quella del signor Rochester è la più lunga e avvincente?
L’interesse del pubblico scioglie la lingua al narratore.
Questo lo dissi più a me stessa che alla zingara, i cui strani discorsi, la voce, i modi, a quel punto mi avevano avviluppata in una specie di sogno.
Dalla sua bocca uscivano, una dopo l’altra, frasi inattese, finché mi ritrovai chiusa dentro una rete in cui le idee si confondevano; e mi domandavo quale spirito invisibile se ne fosse stato appostato per settimane accanto al mio cuore, a osservare i suoi moti e a registrare ogni battito.
L’interesse del pubblico! ripeté lei.
Sì, il signor Rochester è rimasto per ore a pendere dalle incantevoli labbra che sembravano trarre tanto piacere nel parlargli, e ascoltava così volentieri e pareva così grato per quel passatempo.
L’avete notato? Grato!
Non ricordo di aver colto alcuna gratitudine sul suo viso.
Non l’hai colta!
Dunque l’hai analizzato.
E cosa hai colto, se non gratitudine?
Non dissi nulla. Hai visto l’amore, non è vero?
E, guardando avanti, lo hai visto sposato, e hai visto la felicità della sposa?
Uhm!
Non proprio.
Talvolta la vostra arte di strega non funziona.
Cosa diavolo hai visto, allora? Non importa.
Sono venuta a interrogarvi, non a farmi interrogare.
Dunque Rochester si sposerà, è certo? Sì, e con la bella signorina Ingram.
Presto?
Sembrerebbe proprio di sì; e senza dubbio , saranno una coppia incredibilmente felice.
Lui non può che amare una donna così attraente, nobile, raffinata e piena di spirito; e probabilmente anche lei lo ama, se non la sua persona perlomeno la sua borsa.
So che considera con molto interesse il patrimonio di Rochester.
Anche se un’ora fa le ho detto qualcosa al riguardo che non le è affatto piaciuto e le ha abbassato un bel po’ gli angoli della bocca. Dovrei avvertire il suo bruno pretendente di stare in guardia: se si presenta qualcuno con una rendita più corposa...
è spacciato...
Io però non sono venuta a farmi predire il futuro del signor Rochester, madre; sono venuta per conoscere il mio. E voi non mi avete ancora detto nulla. Il tuo futuro al momento è incerto. Quando ti ho esaminata in viso, ho visto un tratto contraddire l’altro. La sorte ti ha assegnato una dose di felicità, questo è chiaro. Lo sapevo anche prima di venire qui stasera. L’ha messa da parte per te. L’ho vista. Sta a te tendere la mano e afferrarla. Ma il problema è capire se lo farai. Inginocchiati ancora sul tappeto. Non tenetemi qui troppo, il fuoco mi brucia.
Mi inginocchiai.
Lei non si chinò su di me ma si limitò a osservarmi, appoggiandosi allo schienale della poltrona.
Poi cominciò a borbottare: La fiamma guizza negli occhi; gli occhi brillano come rugiada; sono dolci e pieni di sentimento; sorridono delle mie ciance; sono suscettibili; le impressioni si susseguono una dopo l’altra nelle loro limpide sfere; quando smettono di sorridere, sono tristi; un’inconsapevole stanchezza grava sulle palpebre: è malinconia, e deriva dalla solitudine.
Si staccano da me, non sopportano un ulteriore esame, e sembrano negare, con un guizzo beffardo, la verità di ciò che ho scoperto fin qui, e disconoscere sia la sensibilità sia il dispiacere che vi ho scorto; ma la loro fierezza e il loro riserbo non fanno che confermare la mia opinione.
Sono occhi benevoli.
Quanto alla bocca, talvolta vederla sorridere è una delizia; è incline a rivelare tutto ciò che immagina il cervello, anche se, oserei dire, tace sulle esperienze del cuore.
Mobile ed elastica, non è certo fatta per rimanere stretta nell’eterno silenzio della solitudine: è una bocca che dovrebbe parlare e ridere spesso, e avere per interlocutore l’affetto umano.
Anche la bocca fa ben sperare.
Solo nella fronte vedo impedimenti a un esito favorevole: e questa fronte insiste a dire: Posso starmene sola, se il rispetto che devo a me stessa e le circostanze lo richiedono.
Non ho bisogno di vendere la mia anima per comprare la felicità.
Ho un tesoro interiore che è nato con me e che mi può tenere in vita se ogni piacere del mondo dovesse essermi negato, oppure offerto a un prezzo che non posso permettermi di pagare.
La fronte proclama: La ragione è salda e tiene le redini, e non lascerà che i sentimenti erompano spingendola verso abissi insondabili.
Le passioni possono scatenarsi con la furia barbarica che è loro propria, e i desideri possono immaginare ogni sorta di vanità: ma il giudizio avrà sempre l’ultima parola in ogni questione, e il voto decisivo in ogni scelta.
Bufere, terremoti e incendi possono susseguirsi l’uno dopo l’altro, ma io mi farò guidare da quella voce sommessa che interpreta i dettami della coscienza.
Ben detto, fronte; il tuo proclama sarà rispettato.
Ho i miei progetti, progetti che ritengo sacrosanti, e nel farli ho ascoltato le richieste della coscienza, i consigli della ragione. So che la gioventù svanisce presto e il fiore appassisce, se nella coppa che ci viene offerta si scopre anche un solo residuo di vergogna, o una nota di rimorso; e non voglio sacrifici, dolore, addii: non ho gusti del genere. Io voglio far crescere, non distruggere, guadagnarmi gratitudine, non lacrime di sangue, né lacrime salate...
Voglio raccogliere sorrisi, affetto, dolcezza: mi basterà questo.
Mi sembra di essere in preda a una sorta di raffinato delirio, e vorrei prolungare questo momento all’infinito, ma non oso.
Fin qui mi sono controllata perfettamente. Ho agito come avevo giurato a me stessa di agire. Ma continuare così va oltre le mie forze. Alzatevi, signorina Eyre, lasciatemi sola: la commedia è finita.
Dov’ero?
Ero sveglia o addormentata?
Avevo sognato?
Stavo ancora sognando?
La voce della vecchia era cambiata: l’accento, i gesti, tutto quanto mi era familiare come il riflesso del mio viso in uno specchio, come le parole che mi uscivano di bocca.
Mi alzai, ma rimasi lì.
Guardai; attizzai il fuoco, e guardai meglio, ma lei si coprì ancor di più la faccia col cappellaccio e le fasce, e ancora mi fece cenno di andarmene.
Le fiamme le illuminarono la mano tesa: ormai sul chi vive e pronta a nuove scoperte, la notai immediatamente.
Come la mia, non era certo avvizzita dall’età, ma anzi era una mano piena ed elastica, con dita lisce e ben fatte; sul mignolo brillava un grosso anello, e, chinandomi in avanti per osservare, vidi una pietra che avevo visto centinaia di volte.
Tornai allora a guardare la faccia, che non mi evitava più, e anzi, levàti fasce e cappello, si sporse verso di me.
Ebbene, Jane, mi riconoscete?
chiese la voce nota.
Toglietevi quel mantello rosso, signore, e allora...
Ma il laccio è annodato... Aiutatemi. Strappatelo, signore. E va bene...
Via, via questo ciarpame!4 E Rochester emerse dal suo travestimento.
Ma signore, cosa vi è saltato in mente!
Sono stato bravo, eh?
Non credete?
Con le signorine certo ve la siete cavata bene.
E con voi no?
Con me non avete recitato la parte della zingara.
E che parte ho recitato?
La mia?
No, quella di uno strano personaggio. Insomma, credo che abbiate cercato di tirarmi fuori qualcosa... O di tirarmi dentro qualcosa.
Avete detto delle cose senza capo né coda per farle dire anche a me.
Non è bello, signore.
Mi perdonate, Jane?
Non posso dirvelo, prima devo pensarci su.
Se, dopo un’attenta riflessione, sarò certa di non essere incappata in qualche dichiarazione assurda, cercherò di perdonarvi; ma avete fatto male.
Oh, ma voi siete stata molto accorta...
Molto prudente, molto assennata.
Ripensai dunque a tutto quanto, e mi dissi che nel complesso era così.
Ne fui confortata, ma in effetti ero stata in guardia quasi dall’inizio del colloquio, perché avevo sospettato qualche messa in scena.
Sapevo che le zingare e le indovine non si esprimono come aveva fatto la falsa vecchietta; e poi, avevo notato la voce contraffatta, l’ansia di coprirsi la faccia.
Ma la mia mente era corsa piuttosto a Grace Poole, quell’enigma vivente, quel mistero dei misteri, come la consideravo.
Ebbene disse lui, cosa state rimuginando?
Cosa significa quel sorriso severo?
Che sono stupita e soddisfatta di me stessa, signore. E ora ho il permesso di ritirarmi, immagino.
No, rimanete ancora un momento, e ditemi cosa stanno facendo i miei ospiti in salotto.
Credo che stiano parlando della zingara. Sedetevi! Raccontatemi cosa dicono sul mio conto.
Meglio che non mi trattenga troppo, signore; devono essere quasi le undici... Oh!
Lo sapete, signor Rochester, che dopo la vostra partenza stamattina è arrivato un forestiero?
Un forestiero! No, chi può essere? Non aspettavo nessuno.
Se ne è andato?
No; ha detto di conoscervi da tanto tempo, e di potersi prendere la libertà di trattenersi qui fino al vostro ritorno.
Ma che diavolo...
Ha detto come si chiama?
Si chiama Mason, signore, e viene dalle Indie occidentali: da Spanish Town, in Giamaica, credo.
Rochester era vicino a me, e mi aveva presa per mano, come per condurmi a una sedia.
Mentre parlavo mi afferrò il polso stringendolo convulsamente, il sorriso gli si gelò sulle labbra e una fitta di dolore parve mozzargli il respiro.
Mason! Le Indie occidentali! balbettò come un automa. Mason! Le Indie occidentali!
ripeté; e scandì le sillabe tre volte, e ogni volta si faceva più terreo: sembrava completamente fuori di sé.
Vi sentite male, signore?
domandai. Jane, che mazzata... Che mazzata, Jane! esclamò barcollando. Oh, appoggiatevi a me, signore.
Jane, già una volta mi avete offerto la vostra spalla...
Fatelo ancora.
Sì, signore, sì, e il mio braccio.
Si sedette e mi fece sedere accanto a lui.
Tenendo la mia mano tra le sue si mise a strofinarla, fissandomi allo stesso tempo con un’espressione cupa e piena d’angoscia.
Mia piccola amica! disse.
Vorrei essere in un’isola tranquilla solo con voi, lontano da ogni preoccupazione, pericolo e orribile ricordo.
Posso aiutarvi, signore? Darei la vita, per voi.
Jane, se avrò bisogno d’aiuto, lo chiederò a voi, ve lo prometto.
Grazie, signore. Ditemi cosa devo fare... Almeno ci proverò.
Per il momento andate a prendermi un bicchiere di vino in sala da pranzo.
Staranno cenando, adesso. E ditemi se c’è anche Mason, e cosa sta facendo. Mi avviai.
Trovai tutti quanti in sala da pranzo, intenti a cenare, come aveva detto il signor Rochester; non erano seduti a tavola, perché le vivande erano disposte sulla credenza.
Ciascuno aveva scelto ciò che voleva e si erano formati dei gruppi di persone in piedi qua e là, con i piatti e i bicchieri in mano. Sembravano tutti al settimo cielo: ovunque risuonavano risa e la conversazione era animata.
Il signor Mason era accanto al fuoco e parlava con il colonnello Dent e sua moglie, allegro come gli altri.
Riempii un bicchiere di vino , e tornai in biblioteca.
L’estremo pallore di Rochester era scomparso, e lui aveva recuperato la sua aria ferma e decisa.
Mi prese il bicchiere di mano.
Alla vostra salute, mio spirito officiante!
disse.
Tracannò il contenuto e mi restituì il bicchiere.
Cosa stanno facendo, Jane?
Ridono e conversano, signore.
Non hanno un’aria preoccupata e misteriosa, come se avessero sentito qualcosa di strano?
Per nulla: scherzano in grande allegria.
E Mason?
Rideva anche lui.
Se adesso venissero qui tutti insieme e mi sputassero addosso, cosa fareste, Jane?
Li caccerei dalla stanza se potessi, signore.
Lui fece un sorriso a mezza bocca.
Ma se io andassi da loro e si limitassero a guardarmi freddamente, sussurrando tra loro parole di scherno, e poi se ne andassero lasciandomi uno dopo l’altro, cosa fareste?
Mi lascereste solo anche voi?
Non credo proprio, signore, preferirei di gran lunga rimanere con voi.
Per confortarmi?
Sì, signore, per confortarvi come meglio posso. E se loro vi mettessero al bando per questo?
Probabilmente non lo verrei mai a sapere, e se anche lo facessero non mi importerebbe nulla. Allora osereste sfidare il biasimo di tutti per me?
Lo sfiderei per qualunque amico che meritasse la mia fedeltà: e voi sicuramente la meritate.
Tornate di là, adesso.
Avvicinatevi senza parere a Mason, e sussurrategli all’orecchio che il signor Rochester è tornato e vuole vederlo.
Conducetelo qui e poi lasciateci soli. Sì, signore.
Feci come mi aveva detto di fare.
Tutti mi fissarono mentre passavo in mezzo a loro, senza guardarli.
Cercai il signor Mason, gli comunicai il messaggio, e lo precedetti fuori dalla stanza; lo feci entrare in biblioteca, poi andai di sopra.
Più tardi, quando ormai ero a letto da un pezzo, sentii gli ospiti rientrare nelle stanze, e la voce del signor Rochester che diceva: Di qui, Mason.
Questa è la vostra stanza. Il tono era allegro, e questo mi tranquillizzò.
Di lì a poco dormivo. 4 W. Shakespeare, King Lear, atto III, scena IV .
Capitolo 20 Avevo dimenticato di tirare le tende come al solito, e anche di abbassare l’avvolgibile.
Di conseguenza, quando la luna piena e luminosa rischiarò nel suo corso la porzione di cielo davanti alla mia finestra, fissandomi attraverso i vetri, lo splendore del suo sguardo mi svegliò.
Destandomi in piena notte, aprii gli occhi su quel disco argenteo e limpido come cristallo, splendido ma troppo solenne: sollevandomi un poco, allungai un braccio per chiudere la tenda.
Buon Dio, che urlo!
La notte, il suo silenzio, la sua pace furono squarciati da un suono selvaggio, penetrante, stridulo, che corse da un capo all’altro di Thornfield Hall.
Le mie pulsazioni s’arrestarono, il cuore si fermò; il braccio rimase paralizzato.
L’urlo si spense, e non si ripeté più.
In realtà, qualunque essere avesse lanciato quel grido spaventoso non avrebbe potuto riprodurlo di lì a poco: neppure il condor dalle ali più possenti delle Ande sarebbe stato in grado di replicare in rapida successione quel richiamo dalla nube che avvolge il suo nido.
La creatura che aveva prodotto quel verso doveva certo riprendersi prima di compiere nuovamente un tale sforzo.
Arrivava dal terzo piano, perché mi passò sopra la testa.
E sopra la mia testa sì, nella stanza proprio sopra la mia adesso era in corso una lotta: una lotta che, a giudicare dal rumore, sembrava mortale; e una voce mezzo soffocata gridò: Aiuto!
aiuto!
aiuto!
tre volte di seguito.
Non viene nessuno?
continuò; e poi, in mezzo a quel trepestio furibondo, sentii attraverso l’impiantito: Rochester!
Rochester!
Presto, per l’amor di Dio!
Si aprì la porta di una camera: qualcuno corse all’impazzata per il ballatoio.
Di sopra rimbombò un altro passo pesante e cadde qualcosa; dopo di che, silenzio.
Io mi ero buttata addosso qualcosa, sebbene l’orrore mi scuotesse le membra, e uscii dalla stanza.
Gli ospiti si erano svegliati tutti: in ogni camera si udivano esclamazioni e mormorii atterriti, le porte si aprirono a una a una, poi cominciarono una dopo l’altra a spuntare le teste e il ballatoio si riempì.
Uomini e donne si erano alzati dal letto e intorno era tutto un risuonare confuso di: Oh!
ma che c’è?... Chi si è fatto male?... Cosa è successo?... Portate un lume!... È un incendio?... Sono i ladri?... Dove scappiamo?
Se non fosse stato per il chiaro di luna, sarebbero stati immersi nel buio più completo.
Correvano avanti e indietro, qualcuno singhiozzando, altri inciampando: il trambusto era incontrollabile.
Dove diavolo è Rochester?
gridò il colonnello Dent.
Nel suo letto non c’è.
Eccomi, eccomi!
si udì per tutta risposta. State tranquilli, tutti quanti!
Arrivo!
E anche la porta in fondo al ballatoio si aprì, e Rochester si fece avanti reggendo una candela: era appena sceso dal piano di sopra.
Una delle signore gli corse subito incontro afferrandogli il braccio: la signorina Ingram.
Che cosa è successo di così terribile?
disse.
Parlate!
Siamo pronti al peggio!
Non strattonatemi, e vedete di non strangolarmi rispose lui, perché le due Eshton gli si erano aggrappate al collo, mentre le due vedove, paludate in ampie vesti bianche, gli erano piombate addosso come navi a vele spiegate.
È tutto a posto! È tutto a posto!
gridò.
È solo una prova di Molto rumore per nulla.
Signore, fatevi da parte, vi prego, o divento pericoloso.
E lo appariva davvero, pericoloso: gli occhi scuri sprizzavano scintille.
Dopo di che, calmatosi a fatica, aggiunse: Una domestica ha avuto un incubo, tutto qui.
È una persona nervosa e suggestionabile, era convinta di aver visto un’apparizione, o qualcosa del genere, evidentemente, e ha avuto una crisi di terrore.
Adesso però voglio che torniate tutti nelle vostre camere, perché finché la casa non è tranquilla non possiamo occuparci di lei.
Signori, abbiate la bontà di dare l’esempio alle signore. Signorina Ingram, sono certo che vi dimostrerete superiore a queste sciocche paure.
Amy e Louisa, tornate nel vostro nido, come si addice a due colombe come voi.
Mesdames rivolgendosi alle vedove, se rimarrete ancora un po’ sul ballatoio gelido prenderete freddo, sicuro come la morte. E così, alternando la persuasione alla coercizione, riuscì finalmente a farli ritirare tutti quanti nei rispettivi appartamenti.
Quanto a me, invece di attendere i suoi ordini, pensai bene di rientrare nei miei senza farmi notare, come d’altronde ne ero uscita.
E tuttavia, non certo per rimettermi a letto: al contrario, cominciai a vestirmi di tutto punto.
I rumori che avevo udito dopo l’urlo, e le parole che erano state pronunciate, le avevo probabilmente udite solo io: poiché venivano dalla stanza sopra la mia, ed ero certa che a seminare il terrore nella casa non era stato il sogno di una domestica, e che la spiegazione fornita dal signor Rochester era solo un’invenzione per tranquillizzare gli ospiti.
E dunque mi vestii, per esser pronta a qualsiasi emergenza.
Quindi rimasi a lungo seduta vicino alla finestra, contemplando il parco silenzioso e i campi inargentati, in attesa non so nemmeno io di che cosa.
Mi sembrava che qualche evento dovesse seguire per forza a quello strano urlo, alla lotta e alle grida di aiuto.
Ma no: tornò la calma, pian piano anche gli ultimi mormorii e movimenti cessarono e nel giro di un’ora Thornfield Hall fu di nuovo silenziosa come un deserto.
Sembrava che il sonno e la notte avessero ristabilito il loro dominio.
Nel frattempo la luna era calata, e stava per tramontare.
Stanca di starmene seduta al freddo e al buio, pensai di andarmi a sdraiare sul letto, così vestita com’ero.
Mi allontanai dalla finestra, camminando sul tappeto senza fare rumore; mentre mi chinavo per togliermi le scarpe, qualcuno bussò con mano leggera alla porta.
Chi mi vuole?
domandai.
Siete alzata?
chiese la voce che mi aspettavo di sentire, ovvero quella del padrone di casa.
Sì, signore.
E vestita?
Sì.
Allora uscite, senza fare rumore.
Obbedii.
Rochester era sul ballatoio, e reggeva un lume.
Venite con me disse, da questa parte; non c’è fretta, ma fate piano.
Portavo delle pantofole con la suola sottile, e riuscii a muovermi sulla passatoia silenziosa come un gatto.
Lui scivolò lungo il ballatoio e su per le scale, fermandosi nel basso corridoio buio del fatidico terzo piano; io l’avevo seguito, e mi fermai al suo fianco.
Avete una spugna in camera vostra?
mi sussurrò. Sì, signore.
E dei sali...
Sali d’ammonio? Sì.
Andate a prendere tutti e due.
Andai dunque in camera, presi la spugna dal catino, i sali dal cassetto, e tornai sui miei passi.
Lui mi aspettava con una chiave in mano, e dopo essersi avvicinato a una porticina nera infilò la chiave nella serratura; a quel punto si fermò e mi disse: La vista del sangue vi fa star male?
Non credo, anche se non ho mai provato.
Mentre rispondevo mi percorse un brivido, ma non mi sentii gelare, e nemmeno svenire.
Datemi la mano disse, nel caso vi sentiste mancare. Misi le dita tra le sue.
Calde e ferme commentò lui, girando la chiave per aprire la porta.
Vidi una stanza che ricordavo di avere già visto, il giorno che la signora Fairfax mi aveva mostrato la casa: era completamente tappezzata, ma adesso la tappezzeria era sollevata in un punto e mostrava una porta che allora era nascosta.
La porta era aperta, e dalla stanza su cui si apriva veniva una luce, oltre a un suono rauco e rabbioso, quasi il ringhio di un cane.
Posando la candela, Rochester mi disse: Aspettate un momento ed entrò nella stanza.
Il suo ingresso fu accolto da uno scoppio di risa, dapprima fragoroso, per poi finire nel diabolico Ha!
ha!
di Grace Poole. Era lì, dunque.
Lui sistemò qualcosa senza dir nulla, anche se udii una voce che gli sussurrava qualcosa; dopo di che uscì richiudendosi la porta alle spalle.
Venite qui, Jane!
disse, e io passai dall’altra parte del grande letto, che con le tende del baldacchino tirate nascondeva buona parte della camera.
Accanto alla testata c’era una poltrona, con un uomo seduto sopra, completamente vestito ma senza soprabito: era immobile, con la testa abbandonata sullo schienale e gli occhi chiusi.
Il signor Rochester lo illuminò con la candela, e in quella faccia pallida e apparentemente senza vita riconobbi... il forestiero, Mason: vidi anche che aveva un lato della camicia, e tutta la manica, quasi completamente intrisi di sangue.
Tenete la candela disse Rochester, e io mi affrettai a prenderla. Lui andò al lavabo e tornò con una catinella piena d’acqua. Anche questa disse. Obbedii.
Prese la spugna, la immerse nell’acqua e inumidì la faccia cadaverica; poi mi chiese la boccetta dei sali, e gliela avvicinò alle narici.
Di lì a poco il signor Mason schiuse gli occhi con un gemito.
Rochester aprì la camicia del ferito, che aveva il braccio e la spalla bendati, e con la spugna assorbì il sangue che gocciolava copiosamente.
Sono in pericolo?
mormorò Mason. Ma figuriamoci! No, è solo un graffio. Non lasciarti impressionare, ragazzo mio...
Forza!
Adesso vado a chiamare un dottore, e spero che domattina potrai esser trasportato. Jane continuò. Signore?
Devo lasciarvi qui con questo signore per un’ora, o forse due; dovrete asciugare il sangue via via, come ho fatto io. Se si sente svenire, gli accosterete il bicchiere alle labbra, e gli farete annusare i sali. Per nessun motivo parlerete con lui... E, Richard, sappi che se osi parlarle rischierai la vita. Prova ad aprire la bocca, ad agitarti... e non rispondo delle conseguenze.
Al pover’uomo sfuggì un altro lamento, e sembrava che non osasse muoversi: la paura, della morte o di qualcos’altro, chiaramente lo paralizzava quasi. Rochester mi diede la spugna ormai intrisa di sangue e io cominciai a usarla come avevo visto fare a lui.
Rimase a guardarmi per un attimo, poi disse: Ricordati!
Non una parola e uscì dalla stanza.
Eccomi dunque lì, al terzo piano, chiusa in una delle sue recondite stanze, con la notte intorno a me, sotto gli occhi e le mani una scena sfocata e sanguinosa, un’assassina appena oltre la porta: sì, era spaventoso...
Il resto potevo anche sopportarlo, ma il pensiero che Grace Poole potesse piombarmi addosso da un momento all’altro mi faceva rabbrividire.
Dovevo rimanere al mio posto, però.
Dovevo tenere d’occhio quel viso spettrale, quelle labbra livide e immobili che non potevano schiudersi, quegli occhi ora chiusi e ora aperti, che vagavano per la stanza e poi si fissavano su di me, sempre velati da un ottuso terrore.
Dovevo immergere ripetutamente la mano nella catinella d’acqua insanguinata, e lavar via il sangue che continuava a gocciolare.
Dovevo vedere la luce fumosa della candela che diventava sempre più fioca mentre io mi davo da fare, le ombre infittirsi sugli arabeschi dell’antica tappezzeria, farsi ancora più scure sotto i panneggi dell’enorme letto e agitarsi stranamente sopra le ante di un grande armadio di fronte a me, diviso in dodici pannelli, ciascuno con la testa di un apostolo dipinta sopra, come in cornice, e in cima all’armadio una croce d’ebano con un Cristo morente.
A seconda di come si alternavano quell’oscurità mutevole e quel bagliore tremulo, sembrava che Luca, il medico barbuto, chinasse la fronte, o che i lunghi capelli di Giovanni ondeggiassero, oppure che la faccia diabolica di Giuda uscisse dal pannello e prendesse vita, minacciando di trasformarsi nel grande Traditore suo padrone, ovvero Satana in persona.
In mezzo a tutto ciò, bisognava anche che tendessi l’orecchio per cogliere i movimenti della bestia feroce o del demonio nella sua tana oltre la porta.
Ma dopo la visita di Rochester sembrava stregato, e in tutta la notte udii solo tre rumori, con lunghi intervalli tra l’uno e l’altro: uno scricchiolio secco, quel malvagio ringhio canino che avevo già sentito, e un profondo gemito umano.
Poi furono i miei stessi pensieri a turbarmi. Quale incarnazione del male si celava nella grande casa isolata, per non poter esser scacciata né sottomessa dal proprietario? Qual era il mistero che si scatenava, ora col fuoco e ora col sangue, nelle ore più profonde della notte?
Che razza di creatura era questa che, col viso e le fattezze di una donna qualunque, emetteva il verso di un demone beffardo, e subito dopo quello di un uccello da preda pronto a gettarsi su una carogna?
E quest’uomo su cui mi chinavo, questo forestiero mite e insignificante, come mai era invischiato in questa orribile trama?
E perché la furia si era riversata su di lui?
Cosa lo aveva spinto in questa parte della casa a un’ora così insolita, quando avrebbe dovuto essere a letto addormentato?
Avevo sentito Rochester assegnargli una camera al piano di sotto...
Perché era salito quassù? E perché, adesso, accettava docilmente la violenza subita? Perché si sottometteva di buon grado al divieto di parlare dell’altro? E perché quel divieto?
Il suo ospite era stato ferito, e lui stesso, in un’altra occasione, aveva subito un vile attentato: e per tutta risposta lui soffocava entrambi gli episodi nel silenzio, li sprofondava nell’oblio!
E infine, era chiaro che il signor Mason era succube di Rochester, che la volontà impetuosa di quest’ultimo controllava completamente l’inerzia del suo ospite: le poche parole intercorse tra loro ne erano la prova.
Era evidente che nei loro rapporti precedenti l’indole passiva dell’uno era stata regolarmente influenzata dall’indomita energia dell’altro: e dunque perché Rochester si era mostrato tanto contrariato quando aveva saputo dell’arrivo di Mason? Perché era bastato il nome di quell’individuo così remissivo che egli riusciva a tenere a bada come un bambino, pronunciando una sola parola ad abbatterlo, qualche ora prima, come un fulmine abbatte una quercia?
Ah! Come dimenticare la sua espressione e il suo pallore quando aveva mormorato: Jane, che mazzata... Che mazzata, Jane?
Come dimenticare il tremito del suo braccio appoggiato alla mia spalla?
Certo non poteva essere una quisquilia a piegare così lo spirito risoluto e a scuotere la struttura robusta di Fairfax Rochester.
Quando tornerà?
Quando?
gridavo dentro di me mentre la notte si prolungava senza fine e il mio paziente, sempre più debole e terreo in viso, continuava a gemere e a sanguinare, e non arrivavano aiuti, e nemmeno la luce del giorno.
Avevo continuato a bagnare le labbra esangui di Mason, gli avevo fatto annusare più volte i sali, ma i miei sforzi erano parsi vani: il dolore fisico, o forse la prostrazione mentale, o la perdita di sangue, o tutte e tre le cose insieme, stavano rapidamente esaurendo le sue forze.
Gemeva a tal punto, e appariva così debole, stravolto e perduto, che temevo fosse sul punto di morire; e non potevo neppure parlargli.
La candela, ormai consumata, si spense; nel frattempo, vidi una luce grigia striare l’orlo delle tende: l’alba si avvicinava.
Poco dopo sentii Pilot che abbaiava di sotto, dalla sua cuccia in fondo alla corte, e mi tornarono le speranze. E non erano infondate: nel giro di cinque minuti la frizione della chiave nella serratura, e poi la serratura che cedeva mi dissero che la mia veglia era finita.
Non doveva essere durata più di due ore, anche se mi era sembrata più lunga di molte settimane.
Entrò Rochester, accompagnato dal medico che era andato a chiamare.
Vi avviso, Carter disse a quest’ultimo, avete solo mezz’ora per medicare la ferita, bendarla, portare giù il paziente e tutto il resto.
Ma è in grado di muoversi, signore? Senza dubbio, non è niente di preoccupante.
È solo nervoso, bisogna fargli coraggio.
Su, mettetevi al lavoro.
Il signor Rochester tirò la pesante tenda, alzò l’avvolgibile di tela d’Olanda e fece entrare quanta più luce possibile; fui felicemente sorpresa nel vedere quanto fosse già avanzata l’alba, con strie rosate che cominciavano a illuminare il cielo a oriente.
Poi si avvicinò a Mason, mentre già il medico si stava occupando di lui.
Allora, ragazzo mio, come va?
domandò.
Temo di essere spacciato fu la flebile risposta.
Ma nemmeno per sogno! Coraggio!
Tra due settimane non te ne ricorderai nemmeno.
Hai perso un po’ di sangue, tutto qua... Carter, rassicuratelo che non è in pericolo.
Posso farlo in tutta coscienza disse Carter, che a quel punto aveva tolto le bende, solo avrei preferito arrivare prima: non avrebbe perso tutto questo sangue...
Ma questo cos’è?
Questo sulla spalla non è un taglio...
La carne è lacerata.
La ferita non è stata procurata da un coltello, qui c’è il segno dei denti! Mi ha morsicato, infatti mormorò l’altro.
Quando Rochester le ha tolto di mano il coltello, mi ha azzannato come una tigre.
Non avresti dovuto arrenderti, bisognava affrontarla subito disse Rochester. Ma in quelle circostanze, cosa si poteva fare?
rispose Mason.
Ah, è stato spaventoso!
aggiunse rabbrividendo.
E non me lo aspettavo: sembrava così tranquilla, all’inizio. Ti avevo avvisato fu la risposta dell’amico. Sta’ attento se ti avvicini a lei, ti avevo detto.
Oltretutto avresti potuto aspettare fino all’indomani, e ci sarei stato anch’io con te.
È stata una follia cercare di parlarle stanotte, e da solo.
Pensavo che potesse servire. Pensavi, pensavi!
Ad ascoltarti rischio di perdere le staffe...
E comunque te la sei vista brutta, e probabilmente continuerai a vedertela brutta per un pezzo, per non aver seguito il mio consiglio, perciò non dico altro.
Carter... Presto! Presto!
Tra un po’ spunta il sole, e lui deve essere fuori di qui.
Subito, signore; ho già fasciato la spalla.
Devo controllare quest’altra ferita al braccio, credo che l’abbia morsicato anche qui.
Mi ha succhiato il sangue... Diceva che voleva prosciugarmi il cuore disse Mason.
Vidi Rochester rabbrividire; un’espressione indescrivibile di autentico disgusto, orrore, odio gli contrasse i lineamenti fin quasi a distorcerli, ma disse soltanto: Suvvia, Richard, taci, e lascia perdere le sue farneticazioni, non c’è bisogno di ripeterle.
Vorrei poterle dimenticare fu la risposta.
Te ne dimenticherai, quando sarai lontano da questo paese: quando sarai a Spanish Town potrai pensare che è morta e sepolta...
O meglio, potrai fare a meno di pensarci. Impossibile dimenticare questa notte!
Non è affatto impossibile: un po’ d’energia, ragazzo.
Due ore fa eri convinto di essere morto stecchito, e adesso non solo sei vivo ma sei anche in grado di parlare.
Ecco qua! Carter ha finito, o quasi. In un batter d’occhio ti renderemo presentabile.
Jane si rivolse a me per la prima volta dopo il suo ritorno, prendete questa chiave, scendete nella mia stanza e andate direttamente nel mio camerino; aprite il primo cassetto del guardaroba e prendete una camicia pulita e una cravatta; portateli qui, svelta.
Andai, cercai il mobile di cui mi aveva parlato, trovai gli indumenti suddetti e tornai.
E adesso disse andate dall’altra parte del letto mentre lo vesto, ma non uscite dalla stanza.
Potrei avere ancora bisogno di voi.
Mi ritirai come mi aveva ordinato di fare. Jane, quando siete scesa di sotto avete sentito muoversi qualcuno? mi chiese di lì a poco il signor Rochester.
No, signore, era tutto tranquillo.
Ti faremo uscire alla chetichella, Dick. Meglio così, per te e per quella povera creatura di là.
È tanto tempo che cerco di evitare che la faccenda diventi di dominio pubblico, e non vorrei che succedesse proprio adesso.
Ecco qua, Carter, aiutatelo a mettere il panciotto. Dove hai lasciato la gabbana foderata di pelliccia? Non potresti farne a meno per un miglio, in questo clima maledetto, lo so.
È nella tua camera?
Jane, presto, scendete nella stanza del signor Mason, quella vicina alla mia, e portate il pastrano.
Uscii nuovamente in fretta e furia e tornai di lì a poco con un’ampia gabbana con i bordi e la fodera di pelliccia.
Adesso ho un’altra incombenza per voi disse l’instancabile padrone di casa, dovete tornare in camera mia.
Grazie al cielo avete le pantofole di velluto, Jane!
Un’aiutante con gli zoccoli sarebbe un disastro in questa situazione.
Dovete aprire il cassetto di mezzo della mia toeletta e prendere la fiala e il bicchierino che vi troverete...
Svelta! Andai e tornai al volo, con i due contenitori.
Molto bene!
E ora, dottore, mi prendo la libertà di somministrare io stesso un farmaco, sotto la mia responsabilità. Mi sono procurato questo cordiale a Roma, da un ciarlatano italiano...
Un individuo che voi avreste preso a calci, Carter.
Non è una sostanza che si possa usare indiscriminatamente, ma in certi casi è una mano santa: come adesso, per esempio.
Un po’ d’acqua, Jane.
Mi porse il bicchierino, e io lo riempii a metà con la bottiglia posata sul lavabo.
Basta così, adesso inumidite il bordo della fiala.
Eseguii; lui fece cadere nel bicchiere dodici gocce di un liquido cremisi e lo porse a Mason.
Bevi, Richard: ti darà il coraggio che ti manca, più o meno per un’ora.
Ma mi farà male...?
Mi procurerà un’infiammazione? Bevi!
Bevi!
Bevi!
Il signor Mason obbedì, perché era chiaro che opporsi era inutile.
Adesso era vestito: era ancora pallido, ma del sangue non c’era più traccia.
Il signor Rochester lo lasciò rimanere seduto per tre minuti dopo che ebbe deglutito la bevanda, poi lo prese per un braccio.
Adesso sono sicuro che puoi reggerti in piedi disse. Provaci. Il paziente si alzò. Carter, tenetelo anche voi, sotto l’altro braccio. Sta’ allegro, Richard. Cammina... Così!
È vero, mi sento meglio osservò Mason.
Non avevo dubbi.
E adesso, Jane, andate avanti voi, presto, per la scala di servizio; togliete il paletto alla porta laterale e dite al vetturino che vedrete nella corte o poco distante, perché gli ho raccomandato di non fare rumore con le ruote sul lastricato di tenersi pronto, perché stiamo arrivando...
Ah, Jane, se per caso vedete qualcuno in giro, venite in fondo alle scale e tossite. Erano ormai le cinque e mezzo, e stava per spuntare il sole; trovai tuttavia la cucina ancora buia e silenziosa.
La porta laterale era sprangata; la aprii facendo meno rumore possibile: la corte era tranquilla, ma il cancello era spalancato e fuori c’era una carrozza di posta in attesa con i cavalli attaccati e il vetturino a cassetta.
Mi avvicinai, gli dissi che i signori stavano arrivando e lui fece segno di sì con la testa; poi mi guardai intorno e rimasi in ascolto.
Ovunque regnava la quiete del primo mattino; nelle stanze della servitù le tende erano ancora tirate; gli uccellini avevano appena cominciato a cinguettare tra gli alberi del frutteto, e i rami bianchi di fiori si incurvavano come candide ghirlande sul muro che delimitava una parte della corte; di tanto in tanto, dalle stalle ancora chiuse arrivava uno scalpitare di cavalli: tutto il resto taceva.
Comparvero Mason, Rochester e il medico: il primo, sorretto dagli altri due, sembrava muoversi con un certo agio.
Lo aiutarono a salire in carrozza e Carter lo seguì.
Prendetevi cura di lui disse Rochester a quest’ultimo, e tenetelo a casa vostra finché non starà meglio: io verrò a trovarlo tra un paio di giorni per vedere come va.
Richard, come ti senti adesso? L’aria fresca mi fa bene, Fairfax. Lasciate aperto il finestrino dalla sua parte, Carter: non c’è vento. Arrivederci, Dick. Fairfax...
Dimmi, che c’è?
Prenditi cura di lei; fa’ in modo che la trattino con affetto, per quanto è possibile...
Cerca... Si interruppe e scoppiò in lacrime.
Faccio del mio meglio, come ho sempre fatto e continuerò a fare fu la risposta, dopo di che Rochester chiuse il portello e la carrozza partì.
Tuttavia, volesse il cielo che finisse tutto!
aggiunse chiudendo e sprangando il pesante cancello.
Fatto questo, si mosse lentamente e con un’aria assorta verso una porta che si apriva nel muro di cinta del frutteto.
Convinta che non avesse più bisogno di me, mi preparavo a rientrare in casa, quando lui mi chiamò: Jane!
Aveva aperto il portoncino ed era fermo sulla soglia, ad aspettarmi.
Venite a prendere un po’ di fresco per qualche minuto disse, la casa sembra una prigione, non vi pare?
A me sembra una casa grande e bellissima, signore. La magia dell’inesperienza vi vela gli occhi rispose, e la vedete come attraverso un incantesimo.
Non vi accorgete che i fregi dorati sono fango e i drappeggi di seta ragnatele, che il marmo è vile ardesia, e il legno lucido truciolato da quattro soldi e ruvida corteccia.
Qui invece indicò il recinto alberato in cui eravamo entrati tutto è vero, dolce e puro.
Si inoltrò per un vialetto delimitato da una siepe di bosso, con meli, peri e ciliegi su un lato e sull’altro una bordura di fiori come usava un tempo, violacciocche, garofani, primule, viole del pensiero, frammisti ad artemisie, rose selvatiche e varie erbe aromatiche.
E ora tutte quelle piante avevano una freschezza che può dare solo l’alternarsi di piogge e sprazzi di sole in aprile, seguito da un bel mattino di primavera: nel cielo chiazzato di luce, a oriente, stava spuntando in quel momento il sole, e il barbaglio rischiarava gli alberi carichi di fiori e intrisi di rugiada del frutteto, illuminando i viali tranquilli.
Posso offrirvi un fiore, Jane?
Raccolse una rosa non del tutto sbocciata, la prima del cespuglio, e me la porse.
Grazie, signore.
Vi piace quest’alba, Jane?
Quel cielo con le sue nuvole alte e leggere, che certo si dissolveranno al tepore del giorno...
Quest’aria serena e fragrante? Mi piace molto.
Avete trascorso una strana notte, Jane.
Sì, signore. E adesso siete pallida...
Avete avuto paura quando vi ho lasciata sola con Mason?
Avevo paura che uscisse qualcuno dall’altra stanza.
Ma avevo chiuso la porta, e avevo in tasca la chiave: sarei stato un pastore davvero sbadato se avessi lasciato un agnello il mio agnellino così vicino alla tana del lupo, e indifeso.
Eravate al sicuro. Grace Poole continuerà a vivere qui, signore? Oh, sì! Non lambiccatevi il cervello su di lei...
Toglietevela dalla testa.
Eppure mi sembra che la vostra vita sia in pericolo, se rimane.
Niente paura... Starò attento.
Il pericolo che temevate stanotte adesso è scomparso, signore?
Non posso giurarci finché Mason non se ne sarà andato dall’Inghilterra; e nemmeno allora.
Jane, per me vivere significa stare sul cratere di un vulcano che da un giorno all’altro può esplodere ed eruttare fuoco.
Ma il signor Mason sembra un uomo mite e che si lascia guidare.
È evidente che avete molta influenza su di lui: non oserà mai sfidarvi, né danneggiarvi volontariamente.
Oh, no!
Mason non mi sfiderà di certo, e nemmeno mi farà del male di sua volontà...
Ma senza volerlo potrebbe, con una sola parola imprudente, privarmi per sempre, se non della vita, della felicità.
Ditegli di stare attento, signore: informatelo dei vostri timori, e mostrategli come evitare il pericolo. Scoppiò in una risata sarcastica, poi mi prese precipitosamente la mano e altrettanto precipitosamente la allontanò da sé.
Se potessi farlo, ingenua che siete, dove sarebbe il pericolo?
Basterebbe un attimo a eliminarlo.
Da quando conosco Mason, non ho che da dirgli: Fa’ questo ed è cosa fatta.
Ma in questo caso non posso dargli ordini; non posso dirgli: Attento a non nuocermi, Richard, perché per nulla al mondo deve sapere che è in grado di farlo.
Ora siete perplessa; e lo sarete ancor di più.
Siete la mia piccola amica, non è vero?
Mi piace essere al vostro servizio, signore, e obbedirvi in tutto ciò che è giusto.
Appunto: lo vedo. Vedo una soddisfazione sincera nel vostro passo e nelle vostre maniere, nei vostri occhi e nel vostro viso quando mi aiutate e mi fate una gentilezza...
Lavorando per me, e con me, in tutto ciò che è giusto, come avete detto assai bene voi: perché se vi ordinassi di fare qualcosa che ritenete ingiusto, certo non accorrereste col vostro piede leggero, né vi dareste da fare con tanta alacrità, non mi guardereste con occhio vivo né mi mostrereste la vostra espressione animata.
La mia amica si rivolgerebbe a me pallida e tranquilla, e direbbe: No, signore, è impossibile: questo non posso farlo, perché è sbagliato; e sarebbe irremovibile come una stella fissa.
Ebbene, anche voi avete potere su di me, e siete in grado di farmi del male: tuttavia io non oso mostrarvi il mio punto debole, nel timore che, pur fedele e buona come siete, possiate pugnalarmi da un momento all’altro.
Se non avete motivo di temere il signor Mason più di quanto ne abbiate di temere me, siete perfettamente al sicuro.
Voglia Dio che sia così!
Ecco qui un po’ d’ombra, Jane; sedetevi.
Il luogo ombroso era una sorta d’arco ricavato nel muro, ricoperto d’edera; sotto c’era un sedile rustico.
Rochester si mise a sedere, lasciando tuttavia un po’ di posto anche per me; io però rimasi in piedi.
Sedetevi insistette, c’è spazio per due.
Non avrete remore a sedervi al mio fianco, vero?
È forse sbagliato, Jane?
Risposi sedendomi, poiché rifiutare mi pareva sciocco.
E adesso, mia piccola amica, mentre il sole si beve la rugiada, e mentre i fiori di questo vecchio giardino si destano e si schiudono, e gli uccelli volano sui campi di granturco a cercare la colazione per i loro piccoli, e le api mattiniere si mettono all’opera, vi sottoporrò una questione, che dovrete immaginare vi riguardi: ma prima guardatemi, e ditemi se vi sentite a vostro agio, e se pensate che io faccia male a trattenervi, e voi a rimanere.
No, signore, va bene così.
Dunque, Jane, provate a lavorare di fantasia, ora: immaginate di non essere più una fanciulla beneducata e rispettosa, ma un ragazzo impetuoso e viziato fin dall’infanzia; immaginate di trovarvi in un paese lontano e straniero; lì avete commesso un errore fatale, non importa di che natura o per quali ragioni, un errore le cui conseguenze vi seguiranno per tutta la vita e guasteranno tutta la vostra esistenza.
Non dico un crimine, badate bene; niente fatti di sangue, né altri atti criminali perseguibili dalla legge: parlo di un errore. Gli esiti di ciò che avete fatto diventano per voi, col tempo, assolutamente intollerabili, e allora prendete delle misure per trovare sollievo: misure insolite, ma non certo contrarie alla legge né colpevoli.
Tuttavia siete infelice, perché la speranza vi ha abbandonato sulla soglia della vita: il vostro sole di mezzogiorno è oscurato da un’eclissi che, lo sentite, non vi lascerà fino al tramonto.
La vostra memoria si nutre solo di ricordi vili e amari: vagate qua e là, cercando la pace nella lontananza, la felicità nel piacere, il piacere sensuale e senza cuore, quello che annebbia l’intelletto e inaridisce il sentimento.
Col cuore stanco e l’anima avvizzita, tornate a casa dopo anni di esilio volontario: fate una nuova conoscenza, come o dove non importa; trovate in questa persona estranea molte delle buone e splendide qualità che avete cercato per vent’anni, e non avete mai incontrato prima: e sono tutte fresche e incorrotte, genuine e senza macchia.
Questa compagnia vi rinfranca e vi rigenera: vi sembra che siano tornati i bei giorni andati, giorni di desideri più nobili, di sentimenti più puri; provate il desiderio di ricominciare a vivere, di trascorrere il tempo che vi resta in un modo più degno di ciò che è immortale in voi.
Per raggiungere questo scopo, vi sentite giustificato a scavalcare un ostacolo di costume...
un mero impedimento convenzionale che la vostra coscienza non onora e il vostro giudizio non approva?
Si interruppe per darmi modo di rispondere: ma cosa dovevo rispondere io? Oh, come pregai che uno spirito benevolo mi suggerisse una risposta assennata e soddisfacente!
Ahimè, invano!
Il vento da occidente frusciava nell’edera intorno a me, ma nessun Ariel gentile prese a prestito il suo soffio per parlarmi: gli uccelli cantavano in cima agli alberi, ma il loro canto, per quanto dolce, era indistinto.
Il signor Rochester mi ripropose il quesito: Questo peccatore vagabondo, ma ormai pentito e in cerca di pace, è dunque giustificato a sfidare l’opinione di tutti, per legarsi per sempre a questa creatura sconosciuta, dolce, affabile e piena di grazia, assicurandosi così la propria tranquillità d’animo e il proprio riscatto spirituale?
Signore risposi, il riposo di un vagabondo o la conversione di un peccatore non dovrebbero mai dipendere da un altro.
Gli uomini e le donne muoiono; la saggezza dei filosofi vacilla, e così la virtù dei cristiani: se qualcuno che voi conoscete ha sofferto e peccato, lasciate che guardi più in alto dei suoi simili per trovare la forza di correggersi e il conforto che guarisce.
Ma lo strumento... Lo strumento!
È Dio, responsabile di ciò che si compie, a stabilire lo strumento.
Io stesso, ve lo dico senza tanti giri di parole, sono stato un uomo dedito ai piaceri della vita, inquieto e dissoluto; e tuttavia credo di aver trovato lo strumento della mia salvezza in...
Si interruppe: gli uccelli continuavano a trillare, le foglie a frusciare piano. Quasi mi stupii che non trattenessero i loro canti e i loro mormorii per cogliere quella rivelazione interrotta; ma avrebbero dovuto attendere diversi minuti, perché tanto si protrasse quel silenzio.
Alzai infine lo sguardo verso il mio riluttante interlocutore: i suoi occhi erano pieni di passione.
Mia piccola amica disse in tono completamente diverso, e anche la sua espressione cambiò, perdendo tutta la sua dolcezza e la sua serietà e facendosi dura e sarcastica, avrete notato che ho un debole per la signorina Ingram: non pensate che sposandola mi riscatterei ancora di più?
Di colpo si alzò, camminò fino all’altro capo del viale, e quando tornò stava canticchiando non so quale aria.
Jane, Jane disse fermandosi davanti a me, tutto questo vegliare vi ha fatta impallidire: non mi maledite per aver turbato il vostro riposo?
Maledirvi?
No, signore.
Allora stringetemi la mano per confermare quel che dite.
Che dita fredde!
Erano più calde ieri notte, quando le ho toccate sulla porta della camera misteriosa.
Quando veglierete ancora con me, Jane?
Ogni volta che potrò rendermi utile, signore.
La notte prima del mio matrimonio, per esempio, sono sicuro che non riuscirò a dormire.
Mi promettete di rimanere alzata con me e di tenermi compagnia?
A voi posso parlare della mia amata: poiché ora l’avete vista e la conoscete.
Sì, signore.
È una perla rara, non è vero, Jane?
Sì, signore. Che donna...
Che gran donna, Jane: alta, bruna, e avvenente, con capelli come dovevano avere le cartaginesi.
Santo cielo!
Dent e Lynn sono già nelle stalle!
Tornate passando per il bosco, attraverso quel cancelletto.
Mi avviai nella direzione indicatami e lui prese quella opposta, e mentre faceva il suo ingresso nella corte lo sentii esclamare allegramente: Mason vi ha battuti tutti quanti, stamattina!
Se ne è andato prima che spuntasse il sole; mi sono alzato alle quattro per salutarlo. Capitolo 21 Che strana cosa sono i presentimenti!
E così le affinità; e i segni; e il risultato di tutti e tre insieme è un mistero del quale l’umanità non ha ancora trovato la chiave.
In vita mia non ho mai riso dei presentimenti, avendone io stessa avuti di ben strani.
E ci sono affinità, credo per esempio tra lontani parenti che non si vedono da tempo e sono quasi degli estranei gli uni per gli altri, e ciò nonostante rivendicano il ceppo comune da cui ciascuno trae la sua origine –, che funzionano in modo incomprensibile agli esseri umani.
E i segni, per quel che ne sappiamo, potrebbero essere semplicemente le affinità che la natura ha con l’uomo. Quando ero piccola, una bambina di appena sei anni, una sera sentii Bessie Leaven che diceva a Martha Abbot di aver sognato un bambino piccolo, e che sognare bambini piccoli era un segno certo di guai, per sé o per i propri congiunti. Queste parole avrebbero potuto svanire dalla mia memoria, se non fosse stato per un avvenimento che seguì subito dopo e ve le fissò in maniera indelebile.
Il giorno successivo Bessie fu richiamata a casa, al capezzale della sorella minore che stava morendo.
Negli ultimi tempi avevo spesso pensato a quelle parole e a quell’incidente, perché nel corso dell’ultima settimana non c’era stata notte in cui non avessi sognato un bambino piccolo: talvolta lo cullavo tra le braccia per calmarlo, talvolta lo facevo saltare sulle ginocchia, talvolta lo guardavo gingillarsi con le margherite su un prato, o bagnarsi le mani in un corso d’acqua.
Una notte piagnucolava, un’altra rideva: ora mi si rannicchiava addosso, ora scappava via; ma quali che fossero il suo umore o il suo aspetto, per sette notti consecutive non mancò mai di farmi visita ogni volta che mi addentravo nelle lande del sonno.
Non mi piaceva questa variazione di un’unica idea, questo strano ripetersi di un’immagine: e quando l’ora di andare a letto e il ripresentarsi di quella visione si avvicinavano, mi facevo più inquieta.
Fu appunto dalla compagnia di questo bambino fantasma che venni strappata la notte di luna in cui udii il grido; e fu nel pomeriggio del giorno seguente che venni chiamata al piano di sotto perché qualcuno desiderava vedermi nel salotto della signora Fairfax.
Entrando, trovai ad aspettarmi un uomo che sembrava un domestico: l’abbigliamento indicava che era in lutto stretto, e un nastro nero circondava il cappello che teneva in mano.
Non credo che vi ricordiate di me, signorina disse al mio arrivo, alzandosi, ma mi chiamo Leaven; facevo il cocchiere dalla signora Reed quando abitavate a Gateshead, otto o nove anni fa, e vivo ancora là.
Oh, Robert!
Come state?
Mi ricordo benissimo di voi: ogni tanto mi lasciavate fare un giro sul baio della signorina Georgiana.
E Bessie come sta?
È vostra moglie, no?
Sì, signorina, mia moglie sta benissimo, grazie; un paio di mesi fa mi ha dato un altro bambino...
Adesso ne abbiamo tre, sapete... E madre e bambino stanno benone. E anche a casa stanno tutti bene, Robert?
Mi rincresce non potervi dare buone notizie, signorina: al momento le cose vanno molto male, è un gran brutto periodo.
Spero proprio che non sia morto nessuno dissi guardando l’abito nero che indossava.
Abbassò anche lui gli occhi sul nastro nero del cappello e rispose: Il signorino John è morto una settimana fa, nella sua casa di Londra.
Il signorino John?
Sì.
E sua madre come l’ha presa? Eh, vedete, signorina Eyre, non è stata proprio una disgrazia.
Viveva una vita turbolenta: negli ultimi tre anni si era dato a dissolutezze d’ogni genere, ed è morto malamente.
Ho saputo da Bessie che aveva fatto una brutta fine.
Una brutta fine!
Non poteva farne una peggiore: si è giocato la salute e anche il patrimonio con uomini e donne della peggior specie.
Si è indebitato ed è finito in prigione.
La madre lo ha aiutato due volte, ma appena è stato libero è tornato alle vecchie compagnie e alle vecchie abitudini. Non ha mai avuto molto cervello, e le canaglie di cui si circondava lo hanno truffato oltre ogni dire. Tre settimane fa è venuto a Gateshead, e voleva che la signora gli desse tutto.
Lei si è rifiutata; da tempo il suo tenore di vita non era più quello di un tempo, a causa delle stravaganze del figlio.
Allora lui se ne è andato, e le notizie successive lo davano per morto.
Come sia morto, Dio solo lo sa! Dicono che si sia ucciso. Rimasi senza parole: erano notizie spaventose. Robert Leaven continuò: Anche la signora non è stata bene, ultimamente.
È molto ingrassata, ma questo non l’ha certo resa più forte; e le perdite economiche e la paura di finire in miseria l’hanno davvero buttata giù.
Poi, all’improvviso, la notizia della morte del signorino John, e il modo in cui è morto: è stato troppo, e le è venuto un colpo.
È rimasta tre giorni senza parlare, ma martedì scorso sembrava che stesse un po’ meglio: avevamo l’impressione che volesse dire qualcosa, e continuava a gesticolare verso mia moglie, balbettando.
Solo ieri però Bessie si è resa conto che stava pronunciando il vostro nome, e alla fine è riuscita a capire cosa stava dicendo: Portate qui Jane... Fate venire Jane Eyre, voglio parlare con lei. Bessie non è sicura che sia in sé o che sappia quello che dice, ma ha avvertito la signorina Reed e la signorina Georgiana, consigliandole di mandarvi a chiamare.
Le signorine all’inizio non volevano, ma la signora era sempre più agitata, e continuava a ripetere Jane, Jane tante di quelle volte che alla fine l’hanno accontentata.
Sono partito da Gateshead ieri, e se ci riuscite, signorina, vorrei ripartire con voi domani mattina presto. Sì, Robert, mi farò trovare pronta: mi sembra proprio il caso di andare.
Credo anch’io, signorina.
Bessie era sicura che non avreste rifiutato: ma immagino che prima di andarvene dovrete chiedere il permesso, no?
Sì, e lo chiederò subito e dopo averlo condotto nella stanza della servitù e averlo affidato alle cure della moglie di John, e a John stesso, andai a cercare il signor Rochester.
Non era in nessuna delle stanze al pianterreno; e nemmeno nella corte, nelle stalle o nel parco.
Chiesi alla signora Fairfax se l’avesse visto... Sì, le pareva che stesse giocando a biliardo con la signorina Ingram.
Mi affrettai dunque verso la sala del biliardo, dalla quale arrivava il rumore delle boccette e il brusio delle voci; il signor Rochester, la signorina Ingram, le due signorine Eshton e i rispettivi ammiratori erano tutti intenti a giocare.
Ci voleva un certo coraggio per disturbare un gruppo di persone così impegnate; ciò che avevo da dire, tuttavia, non poteva essere differito, perciò mi rivolsi al padrone di casa, che era accanto alla signorina Ingram.
Mentre mi avvicinavo lei si girò a guardarmi con un’aria altezzosa, come a chiedere: Cosa vorrà adesso quest’essere strisciante?
e quando dissi a bassa voce: Signor Rochester lei si mosse come se fosse tentata di cacciarmi di lì.
Ricordo il suo aspetto in quel momento: era molto bella ed elegante, con un abito da mattino di crespo celeste e una sciarpa di mussola turchina intrecciata nei capelli.
Era tutta animata dal gioco, e lo sdegno e la superbia non attenuavano certo l’espressione altera dei suoi lineamenti.
Vuole parlare con voi, quella?
chiese al signor Rochester, e Rochester si volse per vedere chi fosse quella.
Fece una strana smorfia una di quelle sue espressioni bizzarre ed enigmatiche –, lasciò andare la stecca e mi seguì fuori dalla stanza.
Allora, Jane?
disse appoggiandosi alla porta dello studio, che aveva chiuso dietro di sé.
Se non vi dispiace, signore, vorrei potermi assentare per una settimana o due.
Per fare cosa... Per andare dove?
Per far visita a una signora malata che mi ha mandata a chiamare.
Quale signora malata?
Dove abita? A Gateshead, nella contea di...
La contea di...?
Ma è a cento miglia da qui!
Chi può essere questa signora che vi manda a chiamare da tanto lontano?
Si chiama Reed, signore...
La signora Reed. Reed di Gateshead?
Conoscevo un Reed di Gateshead, un magistrato.
È la sua vedova, signore.
E voi cosa avete a che fare con lei?
Come mai la conoscete?
Il signor Reed era mio zio...
Il fratello di mia madre. Diavolo!
Non me ne avete mai parlato: mi avete sempre detto di non avere parenti.
Nessun parente disposto a riconoscermi, signore.
Il signor Reed è morto, e sua moglie mi ha cacciata di casa.
Perché?
Perché ero povera, oltre che un peso, e mi detestava.
Ma Reed ha lasciato dei figli? Avrete dei cugini...
Sir George Lynn mi parlava proprio ieri di un Reed di Gateshead, che a quanto si dice è uno dei peggiori mascalzoni di Londra; e Ingram ha nominato una certa Georgiana Reed, anche lei di Gateshead, molto ammirata in città per la sua bellezza, un paio di stagioni fa.
Anche John Reed è morto, signore: si è rovinato e ha mezzo rovinato anche la famiglia, e pare che si sia ucciso.
La madre è rimasta così sconvolta quando l’ha saputo che le è venuto un colpo apoplettico.
E voi cosa potete fare per lei?
È assurdo, Jane!
A me non verrebbe mai in mente di fare cento miglia per andare a trovare una vecchia signora che al vostro arrivo potrebbe esser già morta; e che oltretutto vi ha cacciata di casa.
Sì, signore, ma è successo tanto tempo fa, e la situazione era molto diversa.
Adesso non potrei stare tranquilla se non acconsentissi a questo suo desiderio. Quanto tempo starete via? Il meno possibile, signore. Non più di una settimana, promettetemelo...
Non posso darvi la mia parola, potrei esser costretta a rimangiarmela.
A ogni buon conto tornerete: per nessun motivo vi lascerete convincere a rimanere là in pianta stabile.
Oh, no!
Tornerò certamente, se tutto andrà bene.
E chi vi accompagnerà?
Certo non viaggerete per cento miglia da sola.
No, signore, la signora Reed ha mandato il suo cocchiere.
Una persona fidata?
Sì, signore, è al suo servizio da dieci anni.
Il signor Rochester rifletté. Quando volete partire? Domani mattina presto, signore.
Bene, vi servirà del denaro; non potete viaggiare senza soldi, e mi sa che non ne avete molti: non vi ho ancora pagato lo stipendio.
A quanto ammontano i vostri beni, Jane?
chiese con un sorriso.
Tirai fuori il borsellino; era davvero una miseria.
Cinque scellini, signore.
Lui prese il borsellino, rovesciò le monete sul palmo e ridacchiò tra sé come se quella penuria lo divertisse.
Subito estrasse il portafoglio: Ecco qua disse, porgendomi una banconota; erano cinquanta sterline, e me ne doveva solo quindici.
Gli dissi che non avevo il resto.
Non lo voglio il resto, lo sapete.
Prendete il vostro stipendio.
Rifiutai di accettare più di quanto mi era dovuto.
All’inizio si mostrò corrucciato; poi, come ricordandosi di qualcosa, disse: Giusto, giusto!
Meglio non darvi tutto adesso: potreste starvene via tre mesi, con cinquanta sterline.
Eccovene dieci; è abbastanza?
Sì, signore, ma adesso me ne dovete cinque.
Tornate a prendervele, allora; sono la vostra banca, e avete quaranta sterline sul conto.
Signor Rochester, visto che c’è l’opportunità vorrei parlarvi di un’altra questione.
Un’altra questione?
Dite, sono curioso.
Mi pare di capire che a breve vi sposerete, non è vero, signore?
Sì. E allora?
In questo caso, signore, Adèle dovrà andare in collegio: sono certa che ve ne rendete conto.
Per toglierla dai piedi a mia moglie, che altrimenti la calpesterebbe senza troppi riguardi, eh? È un consiglio sensato; non c’è dubbio, Adèle, come dite voi, deve andare in collegio; e voi, naturalmente dovete andare...
al diavolo?
Spero di no, signore; ma dovrò trovarmi un impiego da qualche altra parte.
Ma è chiaro!
esclamò in tono stridulo e facendo una smorfia assurda e comica allo stesso tempo.
Mi guardò per qualche minuto.
E pregherete la vecchia signora Reed o le signorine sue figlie di trovarvi un posto, immagino.
No, signore; non ho rapporti tali con i miei parenti da chiedere loro simili favori...
Ma certo metterò un annuncio. Vi ritroverete a scalare le piramidi in Egitto!
ringhiò.
Mettete pure un annuncio, a vostro rischio e pericolo! Avrei dovuto darvi una sovrana, altro che dieci sterline. Ridatemi nove sterline, Jane; mi servono.
Anche a me, signore risposi mettendo mani e borsellino dietro la schiena.
Non posso assolutamente farne a meno.
Piccola spilorcia! disse.
Rifiutarmi un aiuto finanziario!
Datemi almeno cinque sterline, Jane.
Nemmeno cinque scellini, signore; nemmeno cinque pence.
Fatemi almeno vedere i soldi.
No, signore, non mi fido.
Jane?
Signore?
Promettetemi una cosa.
Vi farò qualunque promessa io sia in grado di mantenere, signore.
Non mettete nessun annuncio, affidate la ricerca del lavoro a me.
Quando sarà il momento ve lo troverò.
Sarò felice di farlo, signore, se voi, in cambio, mi assicurate che sia io sia Adèle saremo al sicuro e fuori da questa casa prima che ci entri vostra moglie.
Ma certo, ma certo!
Vi do la mia parola.
Partite domani, dunque? Sì, signore, e di buon’ora.
Scenderete in salotto, dopo cena?
No, signore, devo prepararmi per il viaggio.
Dunque dobbiamo separarci, per un po’ di tempo?
Credo proprio di sì, signore.
E come si celebra la cerimonia degli addii, Jane?
Insegnatemelo voi; io non sono pratico di queste cose.
Ci si dice Addio, o qualunque altra formula del genere.
Allora ditelo.
Addio, signor Rochester, per il momento.
E io cosa devo rispondere?
Lo stesso, signore, se vi va.
Addio, signorina Eyre, per il momento; tutto qui?
Sì.
A me sembra poco, devo dire, e anche freddo, e non molto cordiale. Mi piacerebbe anche qualcos’altro, una piccola aggiunta al rito. Una stretta di mano, per esempio; ma no...
nemmeno quello mi basterebbe.
E dunque non siete disposta ad altro che a dirmi Addio, Jane?
È sufficiente, signore.
Si può esprimere l’amicizia in una sola parola sincera come in molte.
Probabile, ma addio è una parola fredda e vuota. Quanto rimarrà ancora appoggiato a quella porta? mi domandai. Voglio cominciare a preparare i bagagli.
Suonò la campanella del pranzo, e lui balzò via improvvisamente e senza aggiungere una parola: non lo vidi per il resto della giornata, e la mattina partii prima che si fosse alzato.
Giunsi alla casetta del custode di Gateshead verso le cinque del pomeriggio del primo maggio: fu lì che entrai prima di avviarmi verso la casa.
Tutto era lindo e pulito: le finestre ornamentali erano schermate da tendine candide, il pavimento era immacolato, la grata del camino e le molle brillavano e il fuoco ardeva a tutto spiano.
Bessie era seduta accanto al focolare e allattava l’ultimo nato, mentre Robert e la sorella giocavano tranquilli in un angolo.
Che Dio vi benedica! Sapevo che sareste venuta!
esclamò la signora Leaven quando entrai.
Sì, Bessie dissi dopo averla baciata, e mi auguro che non sia troppo tardi.
Come sta la signora Reed? È ancora viva, spero.
Sì, è viva, ed è anche più in sé e più tranquilla di prima.
Il dottore dice che può sopravvivere ancora una settimana o due, ma dubita che possa riprendersi.
Ha parlato di me recentemente?
Parlava di voi ancora stamattina, augurandosi che sareste venuta: ora però dorme, o almeno dormiva dieci minuti fa, quando sono stata in casa.
Di solito se ne sta immersa in una specie di torpore tutto il pomeriggio e si sveglia verso le sei o le sette.
Volete rimanere qui a riposarvi per un’ora, signorina, e che poi vi accompagni da lei?
A quel punto entrò Robert, e Bessie mise il piccolo addormentato nella culla e andò a salutarlo: dopo di che insistette perché mi togliessi il cappello e bevessi un po’ di tè, perché, disse, le sembravo pallida e stanca.
Fui felice di accettare la sua ospitalità, e le permisi di liberarmi dei miei abiti da viaggio con la stessa passività di quando, da piccola, mi lasciavo svestire.
Mentre la guardavo darsi da fare preparava il vassoio del tè col servizio più bello, tagliava il pane e burro, metteva a tostare un dolce, e nel frattempo dava un colpetto o una spintarella al piccolo Robert o alla piccola Jane, come faceva con me quando ero bambina mi tornarono in mente i vecchi tempi.
Bessie aveva mantenuto il suo carattere irascibile, oltre al passo lesto e all’aspetto attraente.
Quando fu pronto il tè, feci per avvicinarmi al tavolo, ma col suo vecchio tono perentorio lei mi ingiunse di rimanere seduta. Mi avrebbe servita accanto al fuoco, disse.
E mi mise davanti un tavolino rotondo con la tazza e un piatto di pane tostato, proprio come quando, nella stanza dei bambini, mi offriva qualche leccornia trafugata dal piano di sotto: e io sorrisi e obbedii come allora.
Volle sapere se mi trovavo bene a Thornfield Hall, e che tipo era la padrona di casa; e quando le dissi che c’era solo un padrone, se era un uomo gentile, e se andavo d’accordo con lui.
Risposi che, nonostante fosse piuttosto brutto, era un vero gentiluomo; e che mi trattava bene, ed ero contenta.
Continuai descrivendo l’allegra comitiva che negli ultimi tempi era ospite nella casa, e Bessie ascoltò avidamente ogni dettaglio: andava pazza per quel genere di cose.
Così conversando l’ora passò in fretta: poi Bessie mi restituì il cappello e mi accompagnò in casa. Allo stesso modo e lungo quello stesso viale mi aveva accompagnata quasi nove anni prima, sebbene in direzione contraria.
In una cupa, nebbiosa e rigida mattina di gennaio, avevo lasciato una dimora ostile col cuore pieno d’amarezza e senza alcuna speranza come se mi avessero messa al bando e quasi dannata per cercare un gelido rifugio a Lowood, quel luogo sconosciuto e remoto.
Quella stessa dimora si ergeva ora davanti a me, e il mio orizzonte era ancora incerto, il mio cuore pesante.
Continuavo a sentirmi un viandante senza meta; e tuttavia avevo più fiducia in me stessa e nelle mie forze, e il terrore d’esser calpestata era meno paralizzante.
La ferita aperta delle ingiustizie subite era ormai guarita, e il fuoco del risentimento si era estinto.
Prima di tutto andiamo nella sala della colazione disse Bessie, precedendomi nell’atrio, le signorine sono sicuramente lì.
Un momento dopo entravo nella stanza.
Non c’era un mobile che non fosse lì la mattina che mi avevano presentata al signor Brocklehurst, non era cambiato nulla: davanti al focolare c’era lo stesso tappeto su cui si era fermato.
Diedi un’occhiata alla libreria e mi sembrò di vedere i due volumi di Uccelli inglesi di Bewick al solito posto nel terzo scaffale, e subito sopra I viaggi di Gulliver e Le mille e una notte.
Gli oggetti inanimati non erano cambiati affatto; le creature viventi, invece, erano irriconoscibili.
Avevo davanti a me due giovani donne: una molto alta, quasi come la signorina Ingram; era anche magrissima, con un colorito giallastro e un aspetto severo.
C’era qualcosa di ascetico in lei, messo ancor più in risalto dall’estrema semplicità dell’abito di lana nera dalla gonna diritta, il colletto di lino inamidato, i capelli tirati sulle tempie e un ornamento adatto a una suora, un filo di grani d’ebano con un crocifisso attaccato.
Ero certa che si trattava di Eliza, anche se in quella faccia lunga e smorta ravvisavo ben poco della bambina di un tempo.
L’altra era sicuramente Georgiana: ma non quella che ricordavo io, la snella ragazzina di undici anni che somigliava a una fata.
Questa era una damigella perfettamente sbocciata, alquanto florida e bianca come una bambola di cera, con bei lineamenti regolari, languidi occhi azzurri e boccoli biondi.
Anche lei era vestita di nero, ma l’abito era di foggia completamente diversa da quello puritano della sorella molto più ampio ed elegante e al confronto sembrava all’ultima moda.
Entrambe avevano un tratto della madre, ma nulla di più: la maggiore, magra e pallida, aveva gli stessi occhi grigio-dorati e la fiorente, esuberante sorella minore la stessa linea della mascella e del mento, forse un po’ addolcita rispetto alla genitrice, ma in grado di conferire una durezza indescrivibile a un viso per altri versi così morbido e sensuale.
Tutte e due, vedendomi entrare, si alzarono per venirmi incontro, e tutte e due mi chiamarono signorina Eyre.
Eliza mi salutò con poche parole, con fare sbrigativo e senza un sorriso, dopo di che tornò a sedersi, fissò lo sguardo sul fuoco e sembrò dimenticarsi di me.
Georgiana aggiunse al suo Come state?
diverse frasi di circostanza riguardo al viaggio, al tempo e così via, pronunciate in tono cantilenante, e accompagnate da una serie di occhiate di traverso che mi squadravano da capo a piedi, e ora si insinuavano tra le pieghe della mia scialba mantella di lana merino, ora si soffermavano sulle modeste guarnizioni del mio cappello campagnolo.
Le giovani donne hanno un modo tutto loro per farti capire che ti considerano stramba senza dirtelo direttamente.
Una certa alterigia nello sguardo, modi distaccati e un tono indifferente esprimono alla perfezione i loro sentimenti in merito, senza bisogno di impegnarsi con parole o atteggiamenti sgarbati.
E tuttavia un’espressione beffarda, aperta o camuffata, non aveva più su di me il potere di un tempo: seduta tra le mie cugine, fui stupita di quanto mi trovassi a mio agio di fronte alla completa indifferenza dell’una e alle attenzioni vagamente sarcastiche dell’altra, senza lasciarmi umiliare da Eliza né turbare da Georgiana.
Il fatto era che avevo altro a cui pensare; negli ultimi mesi si erano agitati in me sentimenti molto più forti di quelli che loro potessero ispirarmi, dolori e piaceri ben più intensi e sottili di quelli che erano in grado di infliggermi o concedermi, tanto che le loro arie non mi facevano né caldo né freddo.
Come sta la signora Reed?
chiesi quasi subito guardando con calma Georgiana, che pensò bene di adombrarsi per quella domanda diretta, come se mi fossi presa una libertà non contemplata.
La signora Reed?
Ah!
Intendete la mamma; sta molto male; non credo potrete vederla, stasera.
Sareste così gentile dissi da salire al piano di sopra e dirle che sono arrivata?
Georgiana quasi trasalì a queste parole, e sbarrò gli occhi con un’espressione allarmata.
So che ci teneva molto a vedermi aggiunsi e non vorrei tardare a esaudire questo suo desiderio più di quanto sia strettamente necessario.
Alla mamma non piace esser disturbata la sera osservò Eliza.
A quel punto mi alzai e senza che mi invitassero a farlo mi tolsi tranquillamente guanti e cappello, poi annunciai che sarei andata da Bessie che immaginavo fosse in cucina per chiederle di accertarsi se la signora Reed mi avrebbe ricevuta quella sera stessa.
Mi avviai, e dopo aver trovato Bessie e averle affidato l’incarico mi disposi a fare ulteriori passi.
Un tempo l’arroganza mi faceva arretrare: se solo un anno prima avessi ricevuto una tale accoglienza, avrei deciso di andarmene da Gateshead la mattina seguente; ma ora mi fu subito chiaro che sarebbe stata una sciocchezza.
Avevo percorso cento miglia per vedere mia zia, e dovevo rimanerle accanto finché non si fosse sentita meglio... o finché non fosse morta: quanto alla superbia o all’irragionevolezza delle sue figlie, dovevo metterla da parte e non farmi influenzare in alcun modo. Mi rivolsi perciò alla governante: le chiesi di indicarmi una camera, le dissi che probabilmente mi sarei trattenuta una settimana o due, poi mi diressi verso la mia stanza e mi feci portare il baule. Sul ballatoio incontrai Bessie. La signora è sveglia disse, le ho detto che siete arrivata. Venite, vediamo se vi riconosce.
Non avevo certo bisogno di esser guidata in quella stanza che conoscevo bene, nella quale un tempo ero stata chiamata così spesso per essere punita o rimbrottata.
Mi affrettai dunque, senza attendere Bessie; aprii piano la porta: sul tavolo c’era una lampada col paralume, perché si stava facendo buio.
C’era lo stesso grande letto con le sue quattro colonne e lo stesso baldacchino color ambra; ecco la toeletta, la poltrona, e il panchetto sul quale ero stata costretta cento volte a inginocchiarmi e chiedere perdono per colpe non mie.
Guardai in un certo angolo, come se mi aspettassi di vedere la sottile e temuta sagoma di una bacchetta acquattata lì e pronta a balzar fuori come uno spiritello malvagio, per abbattersi sul mio palmo tremante o sul mio collo contratto.
Mi avvicinai al letto, aprii le tende e mi chinai sulla pila di cuscini.
Ricordavo bene la faccia della signora Reed, ed ero ansiosa di vedere l’immagine familiare.
È una gran fortuna che il tempo smorzi il desiderio di vendetta e metta a tacere gli incitamenti della rabbia e del rancore.
Avevo lasciato quella donna col cuore colmo d’odio e d’amarezza, e tornavo adesso da lei senza altra emozione che una sorta di compassione per i suoi tormenti, e un forte desiderio di dimenticare e perdonare ogni offesa, per riconciliarmi con lei e stringerle la mano in amicizia.
Ecco dunque la faccia conosciuta: dura e inflessibile come sempre, e poi quegli occhi che nulla poteva addolcire, e quelle sopracciglia sempre un po’ sollevate, imperiose, dispotiche.
Quante volte quella faccia si era abbassata su di me piena di odio e di minacce!
E come era vivo il ricordo delle mie paure e dei miei dolori infantili mentre ne seguivo il profilo spietato!
Eppure mi chinai a baciarla: lei mi guardò.
Jane Eyre?
disse.
Sì, signora zia.
Come state, cara zia?
Una volta avevo giurato che non l’avrei mai più chiamata zia, ma pensai che dimenticando e rompendo quel giuramento non avrei commesso un peccato, ormai.
Le mie dita si erano strette intorno alla mano posata sopra il lenzuolo: se lei avesse premuto affettuosamente la mia, in quel momento avrei provato un vero piacere.
Ma i caratteri freddi non si inteneriscono così presto, né le antipatie spontanee si estirpano così facilmente.
La signora Reed ritrasse la mano e, voltando la faccia dall’altra parte, osservò che era una serata tiepida.
Poi mi diede un’altra occhiata, così gelida che capii all’istante cosa pensava di me: i suoi sentimenti nei miei confronti erano immutati e immutabili.
Compresi dagli occhi pietrificati estranei a ogni tenerezza, incapaci di lacrime che era decisa a pensare male di me fino all’ultimo; perché pensare il contrario non le avrebbe procurato piacere, ma solo un senso di umiliazione.
Provai dolore, e poi rabbia; e infine mi risolsi a esser superiore a lei, a dominarla a dispetto della sua indole e della sua volontà.
Mi erano venute le lacrime agli occhi, come quando ero bambina, ma le ricacciai.
Accostai una sedia alla testata del letto, mi sedetti e mi chinai verso il cuscino.
Mi avete mandata a chiamare dissi e sono qui; ed è mia intenzione rimanere finché non vi sarete ristabilita.
Ah, certo! Avete visto le mie figlie? Sì.
Bene, potete dir loro che vi voglio qui finché non avrò discusso con voi di una serie di cose che ho in mente: stasera è troppo tardi e fatico a ricordarle. Ma c’era una cosa che volevo dirvi...
Vediamo...
Lo sguardo perso e la fatica nel parlare mi fecero capire quanto fosse provato il suo fisico un tempo così robusto.
Continuando a rigirarsi senza posa, si era impigliata nelle lenzuola che il mio gomito, appoggiato a un angolo della trapunta, teneva bloccate; subito si irritò.
Tiratevi su! disse.
Smettete di tener ferme le coperte.
Siete Jane Eyre?
Sono Jane Eyre.
Non ci credereste quanto mi ha fatto tribolare quella bambina. È stata un tale peso per me...
E che irritazione, averla tra i piedi tutti i giorni e a tutte le ore, con quel suo carattere incomprensibile e i suoi cambiamenti d’umore improvvisi, e quel modo assurdo di spiare di continuo quel che facevano gli altri!
Giuro che una volta mi ha detto cose che solo una pazza o un demonio avrebbero potuto dire... Non si è mai visto un bambino con un aspetto come il suo, e che parlasse come lei; sono stata felice di liberarmene.
Che ne è stato di lei a Lowood? Ci fu un’epidemia, e molte allieve morirono.
Lei però non morì: ma io dissi che era morta...
Avrei voluto che lo fosse!
Che strano desiderio, signora Reed; perché la odiate così?
Non ho mai sopportato la madre; era l’unica sorella di mio marito, e lui le era molto affezionato: si mise contro la famiglia quando la diseredarono a causa del suo pessimo matrimonio; e quando giunse notizia della sua morte lui pianse come un babbeo.
Volle mandare a prendere la bambina, anche se io gli dissi di metterla a balia, invece, e di pagare per il suo mantenimento.
La odiai a prima vista... Quella creatura malaticcia, piagnucolante, sofferente!
Passava la notte a piangere nella culla, e non strillava a pieni polmoni come qualunque altro bambino, ma gemeva e frignava.
Reed si impietosiva e la cullava e se ne occupava come se fosse stata sua figlia, anzi, ancora più di quanto avesse fatto con i suoi a quell’età.
Cercava di convincere i miei figli a fare amicizia con quella piccola mendicante, ma i miei tesori non la sopportavano proprio, e se le mostravano la loro antipatia lui si infuriava.
Quando si ammalò definitivamente la voleva sempre al suo capezzale, e un’ora prima di morire mi fece giurare di tenere la creatura con me.
Avrei preferito che mi avessero affidato un orfano preso dall’ospizio dei poveri, ma lui era un debole, lo era per natura.
John non assomiglia affatto a suo padre, e io ne sono ben contenta: John è come me e i miei fratelli, è un vero Gibson. Ah, vorrei solo che la smettesse di tormentarmi con le sue lettere in cui non fa che chiedermi soldi!
Di soldi non ne ho più: stiamo diventando poveri. Devo licenziare metà della servitù e chiudere una parte della casa, oppure affittarla. Non posso piegarmi a fare una cosa del genere...
Ma come possiamo tirare avanti?
Due terzi delle mie rendite se ne vanno per pagare gli interessi delle ipoteche.
John non fa che giocare d’azzardo, e perde sempre...
Povero ragazzo!
È circondato da imbroglioni, si è lasciato andare completamente e vive in uno stato di degrado...
ha un aspetto terribile, quando l’ho visto mi sono vergognata per lui. Adesso era davvero agitata.
Forse è meglio che per ora me ne vada dissi a Bessie, che era in piedi dall’altra parte del letto.
Forse sì, signorina: ma parla spesso così verso sera...
La mattina è più calma. Mi alzai. Ferma! esclamò la signora Reed.
C’è un’altra cosa che voglio dire.
Lui mi minaccia...
Mi minaccia continuamente di uccidersi, o di uccidere me: e qualche volta sogno di vederlo disteso con una grande ferita alla gola, o con la faccia gonfia e livida.
Non mi raccapezzo più, e sono molto in pena.
Cosa dobbiamo fare?
Come facciamo a trovare il denaro?
Bessie cercò allora di convincerla a prendere un sedativo: ci riuscì non senza difficoltà.
Poco dopo, la signora Reed smise si agitarsi e si appisolò.
A quel punto la lasciai.
Passarono più di dieci giorni prima che avessi un’altra occasione di parlare con lei.
Continuava ad alternare momenti di delirio ad altri di torpore, e il dottore proibì tutto ciò che poteva turbarla o addolorarla.
Nel frattempo io mi destreggiavo come potevo con Georgiana ed Eliza.
Da principio mi trattarono con grande freddezza.
Eliza passava metà della giornata a cucire, leggere o scrivere, e non rivolgeva quasi parola né a me né alla sorella.
Georgiana invece non smetteva di dire sciocchezze al suo canarino, e non mi degnava di uno sguardo.
Io però ero determinata a non mostrarmi senza risorse per passare il tempo e divertirmi: mi ero portata il materiale da disegno, e questo mi servì per entrambe le cose.
Munita di una scatola di matite e di qualche foglio di carta, mi sedevo in disparte, vicino alla finestra, e mi dedicavo agli schizzi che mi suggeriva la fantasia, rappresentando qualunque scena prendesse momentaneamente forma nel sempre mutevole caleidoscopio dell’immaginazione: uno scorcio di mare tra due scogli; la luna che sorgeva e una nave che attraversava il suo disco; la testa di una naiade incoronata di fiori di loto che emergeva in mezzo a un ciuffo di canne e giaggioli acquatici; un elfo seduto sull’orlo di un nido di passero, sotto una ghirlanda di biancospini.
Una mattina mi ritrovai a tracciare le linee di un volto, senza sapere che cosa ne sarebbe venuto fuori: non mi interessava.
Presi una matita nera, smussai la punta e mi misi al lavoro.
Di lì a poco avevo schizzato sul foglio una fronte ampia e sporgente, e una mascella quadrata: quei contorni mi piacquero, e le mie dita si misero alacremente a riempirli di altri tratti distintivi.
Sotto quella fronte non si potevano che disegnare sopracciglia marcate e diritte; seguì naturalmente un naso deciso, dal profilo vigoroso e le narici piene, poi una bocca mobile e per niente piccola, e un mento forte, con una fossetta accentuata nel mezzo: a questo punto, va da sé, mancavano dei favoriti neri e capelli corvini, arricciati sulle tempie e ondulati sulla fronte.
E adesso gli occhi: li avevo lasciati per ultimi, perché richiedevano la massima attenzione.
Li disegnai grandi e con una forma ben definita, con le ciglia lunghe e scure, le iridi grandi e brillanti.
Niente male!
Ma ancora non ci siamo pensai contemplando il risultato, ci vogliono più forza e più energia; e scurii le zone in ombra, così che la luce risaltasse più vivida...
Qualche tocco opportuno qua e là e il gioco era fatto. Ecco, avevo sotto gli occhi una faccia amica: che cosa importava se le due signorine mi voltavano le spalle? Guardai il disegno e sorrisi a quella somiglianza che parlava da sé: ero assorta e soddisfatta.
È il ritratto di qualcuno che conoscete?
domandò Eliza, che si era avvicinata senza che me ne accorgessi.
Risposi che era un disegno di fantasia, e mi affrettai a nasconderlo sotto gli altri fogli.
Mentivo, naturalmente: in realtà era un’immagine del signor Rochester molto vicina all’originale.
Ma che significato poteva avere per lei, o per chiunque altro a parte me?
Anche Georgiana si fece avanti per guardare.
Gli altri disegni le piacquero molto, ma il ritratto lo definì un uomo bruttissimo.
Sembravano entrambe sorprese della mia bravura.
Mi offrii di ritrarle, e ciascuna, a turno, posò per uno schizzo a matita.
Dopo di che Georgiana mi mostrò il suo album. Le promisi di regalarle un acquerello: questo la mise immediatamente di buon umore e mi propose di andare a fare una passeggiata nel parco.
Non erano ancora trascorse due ore che eravamo immerse in una conversazione intima: lei mi onorò con la descrizione del suo splendido inverno londinese di due stagioni prima, dell’ammirazione che aveva suscitato, delle attenzioni che aveva ricevuto; e accennò anche a una nobile conquista che aveva fatto.
Nel corso del pomeriggio e della serata questi discorsi si ampliarono: mi riferì di parole dolci e scene sentimentali, e, in breve, quel giorno mi propinò un intero romanzo di avventure mondane improvvisato lì per lì.
Queste confidenze si rinnovavano un giorno dopo l’altro, e il tema era sempre lo stesso: lei, i suoi amori e le sue pene.
Stranamente, nemmeno una volta fece parola della malattia della madre, o della morte del fratello, o delle gravi difficoltà attraversate in quel momento dalla famiglia.
La sua mente sembrava tutta presa dal ricordo degli antichi fasti, e dalle baldorie future.
Passava cinque minuti al giorno nella stanza della madre, non un minuto di più.
Eliza continuava a parlare poco: era chiaro che le mancava il tempo.
Non ho mai visto una persona più impegnata di lei, e tuttavia era difficile dire che cosa facesse, o meglio, vedere i risultati di tanta operosità.
Metteva la sveglia per alzarsi presto.
Non so che cosa facesse prima di colazione, ma in seguito divideva il tempo in maniera perfettamente regolare, e a ogni ora era riservato un compito specifico.
Tre volte al giorno si dedicava allo studio di un libriccino che, a un attento esame, risultò essere il Libro delle preghiere comuni.
Una volta le chiesi in cosa consistesse la grande attrattiva di quel libro, e lei rispose la Rubrica.
Tre ore le passava a ricamare col filo dorato la bordura di un quadrato di stoffa cremisi, grande quasi come un tappeto.
In risposta alle mie domande sull’uso di quell’articolo, mi informò che era un drappo per coprire l’altare della nuova chiesa, costruita di recente vicino a Gateshead.
Due ore le dedicava al diario, due a lavorare da sola nell’orto e una a tenere i conti.
A quanto pare non aveva bisogno di compagnia, né di conversare con qualcuno.
Penso che a modo suo fosse felice: quella vita monotona le bastava; e nulla la irritava quanto un incidente che la costringesse a modificare quel meccanismo regolare.
Una sera in cui era più incline a comunicare del solito, mi disse che la condotta di John, e la minaccia di rovina che incombeva sulla famiglia, erano state per lei fonte di profondo dispiacere: ma ora, aggiunse, si era chiarita i pensieri ed era arrivata a una decisione.
Prima di tutto si era premurata di mettere al sicuro il suo patrimonio: e alla morte della madre ed era molto improbabile, osservò in tutta tranquillità, che si riprendesse o che ne avesse per molto avrebbe realizzato un progetto che accarezzava da tempo: cercare un luogo ritirato dove le sue abitudini regolari fossero per sempre al riparo da qualsiasi interferenza, ponendo così una solida barriera tra sé e la vanità del mondo.
Le chiesi se Georgiana avesse intenzione di ritirarsi con lei.
Certo che no.
Lei e la sorella non avevano niente in comune, era sempre stato così.
Non intendeva in alcun modo esser gravata dalla sua compagnia.
Georgiana avrebbe seguito la propria strada, e lei, Eliza, la sua.
Quanto a Georgiana, quando non era impegnata ad aprirmi il suo cuore, passava quasi tutto il tempo distesa sul divano, crucciandosi per l’atmosfera tetra della casa, e continuando ad augurarsi che la zia Gibson la invitasse a Londra.
Quanto sarebbe stato meglio diceva, se avesse potuto allontanarsi per un mese o due, finché tutto fosse finito.
Non le chiesi che cosa dovesse finire, ma immagino si riferisse alla morte della madre e al triste seguito di riti funebri.
Eliza di solito non badava all’indolenza e alle lamentele della sorella, come se quella creatura che non faceva che lagnarsi e borbottare non esistesse affatto.
Un giorno tuttavia, dopo aver chiuso il libro dei conti per dedicarsi al ricamo, improvvisamente la rimbeccò così: Georgiana, sono sicura che la terra non è mai stata infestata da un animale più frivolo e più sciocco di te.
Non avevi il diritto di nascere, perché non fai buon uso della vita.
Invece di vivere per te stessa, in te stessa e con te stessa, come dovrebbe fare un individuo ragionevole, cerchi solo di attaccare la tua debolezza alla forza di qualcun altro: se non trovi nessuno disposto ad accollarsi un essere grasso, debole, tronfio, inutile come te, strilli che ti senti angariata, trascurata, infelice.
Non solo, l’esistenza per te deve essere un continuo divertimento e cambiamento, altrimenti il mondo è una prigione: devi essere ammirata, corteggiata, adulata, e devi stare in mezzo alla musica, ai balli, alla compagnia, sennò ti struggi, ti lasci andare.
Non hai il buonsenso di inventarti un sistema che ti renda indipendente da ogni sforzo, da ogni volontà che non sia la tua? Prendi la tua giornata, dividila in sezioni, e a ciascuna assegna un compito specifico; non lasciare senza impiego nemmeno un quarto d’ora, dieci, cinque minuti... Usa tutto il tempo; fa’ ogni cosa a turno e con metodo, con ferrea regolarità.
La giornata finirà senza che tu quasi ti accorga che è cominciata; e non sei in debito con nessuno per averti aiutata a passare un solo momento libero: non sarai stata costretta a cercare la compagnia, la conversazione, la simpatia, la sopportazione di nessuno; in breve, avrai vissuto come deve vivere una persona indipendente.
Accetta questo consiglio, il primo e l’ultimo che mi sento di darti: così facendo non avrai più bisogno di me né di chiunque altro, succeda quello che succeda. Non farlo, continua a comportarti come hai fatto fin qui, continua a desiderare ciò che non hai, a frignare, a oziare, e patirai le conseguenze della tua idiozia, per quanto dure e insopportabili possano essere.
Te lo dico chiaramente, e tu ascolta, perché anche se non ripeterò più quello che sto per dirti, agirò, e con fermezza.
Dopo la morte di mia madre, io mi laverò le mani di te: dal giorno in cui la bara sarà trasferita nella cripta della chiesa di Gateshead, io e te saremo separate come se non ci fossimo mai conosciute. Non devi pensare che essendo nate per caso dagli stessi genitori io sopporterò che tu avanzi la benché minima pretesa nei miei confronti.
Posso dirti questo: se l’intera razza umana, tranne noi, fosse spazzata via dalla faccia della terra e rimanessimo solo io e te, io ti lascerei nel vecchio mondo, e me ne andrei nel nuovo.
E qui chiuse la bocca.
Avresti potuto risparmiarti la filippica rispose Georgiana.
Lo sanno tutti che sei la creatura più crudele ed egoista di questa terra: e so bene quanto odio e quanto disprezzo nutri per me: ne ho già avuto un assaggio quando mi hai giocato quel brutto tiro con Lord Edwin Vere: non potevi sopportare che mi elevassi al di sopra di te, che avessi un titolo, che fossi ricevuta in ambienti dove tu non osi neppure mostrare la faccia, e così hai fatto la spia e sei andata in giro a sparlare di me, e hai rovinato il mio futuro per sempre.
Georgiana tirò fuori il fazzoletto e nell’ora che seguì continuò a soffiarsi il naso; Eliza rimase seduta, imperturbabile e gelida, continuando alacremente il suo lavoro.
Alcuni sottovalutano i sentimenti schietti e generosi; ma ecco qui due caratteri che la mancanza di quegli stessi sentimenti rendeva uno di un’acidità insopportabile, e l’altro di una deplorevole scipitezza.
Il sentimento senza giudizio è davvero una bevanda annacquata, ma il giudizio non temprato dal sentimento è un boccone troppo amaro e troppo secco da mandar giù per gli esseri umani.
Era un pomeriggio di pioggia e di vento: Georgiana si era addormentata sul divano mentre leggeva un romanzo; Eliza era andata ad assistere a una funzione nella nuova chiesa, perché in materia di religione era una rigida formalista: non c’era cattivo tempo che le impedisse di adempiere puntualmente quelli che considerava i suoi doveri religiosi; che facesse bello o brutto, andava a messa tre volte la domenica e, nei giorni feriali, a tutte le ore canoniche.
Pensai allora di salire al piano di sopra per controllare lo stato della moribonda, che era quasi abbandonata a se stessa: perfino le attenzioni dei domestici erano sporadiche, e l’infermiera, assunta apposta per stare con lei, non avendo nessuno che la controllasse se la squagliava appena poteva.
Solo Bessie le era fedele, ma aveva la propria famiglia a cui badare, e in casa veniva di rado.
Come mi aspettavo, non trovai nessuno al capezzale della malata: l’infermiera non c’era, e la paziente giaceva immobile e apparentemente assopita, con la faccia livida sprofondata nei cuscini; nel camino il fuoco era quasi spento.
Misi altro carbone, sistemai le coperte, la osservai un momento anche se lei non poteva ricambiare lo sguardo, poi andai alla finestra.
La pioggia batteva forte sui vetri, il vento soffiava tempestoso. Ecco lì una creatura pensai che sarà presto oltre la guerra degli elementi terreni. E dove volerà questo spirito, che ora lotta per lasciare il suo alloggio materiale, quando sarà finalmente libero?
Meditando su quel grande mistero, pensai a Helen Burns, ricordai le sue parole in punto di morte, e la sua fede, la sua dottrina sull’uguaglianza delle anime disincarnate.
Stavo ancora ascoltando dentro di me la sua voce che rammentavo così bene, rivedevo il suo aspetto pallido e spirituale, il viso sciupato e lo sguardo sublime mentre giaceva placida sul letto di morte, sussurrando il suo desiderio di tornare in seno al Padre divino, quando una voce flebile mormorò dal letto alle mie spalle: Chi c’è?
Sapevo che la signora Reed non parlava da giorni: si stava rianimando?
Mi avvicinai.
Sono io, signora zia.
Io chi?
fu la risposta.
Chi siete?
chiese guardandomi stupita e piuttosto allarmata, ma non ancora delirante.
Siete un’estranea per me... Dov’è Bessie? È nella casetta del custode, zia.
Zia! ripeté.
Chi è che mi chiama zia? Voi non siete una Gibson, eppure vi riconosco...
La faccia, e gli occhi e la fronte, mi sono familiari: assomigliate...
Ma sì, assomigliate a Jane Eyre! Non dissi nulla: avevo paura di turbarla troppo dichiarando la mia identità.
Tuttavia disse temo che si tratti di un errore: i miei pensieri mi ingannano.
Volevo vedere Jane Eyre, e mi immagino una somiglianza che non c’è: e poi, in otto anni sarà certo cambiata.
A quel punto le assicurai dolcemente che ero la persona che supponeva e desiderava che fossi, e vedendo che aveva capito, e che era abbastanza in sé, le spiegai che Bessie aveva mandato suo marito a prendermi a Thornfield.
Sono molto malata, lo so disse dopo un po’.
Qualche minuto fa stavo cercando di girarmi, e mi sono resa conto che non riesco a muovere né braccia né gambe.
Tanto vale che mi alleggerisca lo spirito, prima di morire: ci sono cose a cui non prestiamo attenzione quando siamo in salute, ma che sono un grande peso in un’ora come è questa per me.
C’è anche l’infermiera?
O ci siete solo voi nella stanza?
La rassicurai che eravamo sole.
Ebbene, per due volte ti ho fatto un torto di cui adesso mi pento.
La prima è stata quando non ho mantenuto la promessa fatta a mio marito di allevarti come una figlia mia; l’altra...
e qui si interruppe.
Dopo tutto non ha una grande importanza, forse mormorò come parlando a se stessa, e poi posso ancora guarire, e umiliarmi così davanti a lei è penoso. Si sforzò di cambiare posizione ma non ci riuscì: la sua faccia cambiò, come se sentisse qualcosa dentro di sé...
L’anticipazione, forse, dell’ultimo spasimo. Bene, devo farla finita.
Ho davanti a me l’eternità: è meglio che glielo dica. Va’ a prendere il mio cofanetto, aprilo e prendi la lettera che troverai dentro. Seguii le sue istruzioni. Leggi la lettera disse.
Era breve, e lessi: Signora, vorreste avere la bontà di inviarmi l’indirizzo di mia nipote, Jane Eyre, e di dirmi come sta?
È mia intenzione scriverle a breve e invitarla a raggiungermi a Madeira.
La Provvidenza ha premiato i miei sforzi per garantirmi una certa agiatezza: e poiché non ho né moglie né figli, desidero adottarla ora che sono in vita, e lasciarle alla mia morte tutto ciò che mi rimarrà.
Vogliate accettare, signora, ecc. ecc.
John Eyre, Madeira Era datata tre anni prima. Perché non ne ho mai avuto notizia?
domandai.
Perché ti odiavo troppo e troppo profondamente per tenderti una mano e aiutarti a raggiungere la prosperità. Non riuscivo a dimenticare la tua condotta verso di me, Jane...
la furia con cui una volta ti rivoltasti contro di me, il tuo tono quando dichiarasti di detestarmi più di qualsiasi altro essere al mondo, la tua espressione e la tua voce, che non erano quelle di una bambina, quando affermasti che il solo pensiero della mia esistenza ti faceva star male, e che ti avevo trattato con una crudeltà mostruosa.
Non riuscivo a dimenticare le mie sensazioni quando ti ergevi così, sputandomi addosso tutto il veleno che avevi nell’anima; provai terrore, come se un animale che avevo colpito o ferito mi avesse guardata con occhi umani e mi avesse maledetta con voce di uomo...
Portatemi dell’acqua! Oh, presto!
Cara signora Reed le dissi offrendole da bere come mi aveva chiesto, non pensate più a tutto questo, lasciate che vi passi di mente.
Perdonatemi per quelle parole violente; ero una bambina allora, sono passati otto o nove anni da quel giorno.
Lei non ascoltò nemmeno quello che stavo dicendo, ma quando ebbe finito di bere e tratto un respiro continuò: Ti dico che non sono mai riuscita a dimenticarlo, e mi sono vendicata: perché il fatto che tuo zio ti volesse adottare, e ti mettesse in una condizione agiata e benestante, non potevo proprio sopportarlo.
Perciò gli scrissi, dicendogli che mi rincresceva deluderlo ma Jane Eyre era morta: morta di tifo, a Lowood.
Ora fa’ quello che vuoi: scrivi e smentisci la mia versione dei fatti... Denuncia pure la mia menzogna quando ti pare.
Tu sei nata, credo, per essere il mio tormento: la mia ultima ora è straziata dal ricordo di un’azione che, non fosse stato per te, non avrei mai avuto la tentazione di compiere. Se vi convinceste a non pensarci più, zia, e a considerarmi con benevolenza e perdonarmi...
Hai un pessimo carattere disse lei, un carattere che ancora oggi io non riesco a capire: com’è possibile che per nove anni tu abbia sopportato docilmente qualsiasi cosa, e poi il decimo anno tu sia esplosa con tanta passione e tanta violenza, non lo comprenderò mai.
Il mio carattere non è così brutto come pensate voi. Sono impetuosa, ma non vendicativa.
Tante volte, da bambina, sarei stata felice di potervi amare, se me lo aveste concesso, e adesso desidero sinceramente riconciliarmi con voi: datemi un bacio, zia.
Avvicinai la guancia alle labbra, ma lei si rifiutò di toccarla.
Disse che chinandomi sul letto la opprimevo, e chiese ancora dell’acqua.
Mentre la aiutavo a distendersi poiché l’avevo sollevata e sorretta col braccio mentre beveva posai la mano sulla sua, che era freddissima e madida di sudore, ma quelle dita sfibrate si ritrassero al contatto, gli occhi vitrei evitarono il mio sguardo.
E allora fate come volete, amatemi o odiatemi dissi infine. Avete tutto il mio perdono, ve lo concedo in piena libertà: e adesso implorate quello di Dio, e state in pace.
Povera infelice!
Per lei era troppo tardi per cambiare la sua disposizione di spirito: aveva vissuto odiandomi, e odiandomi sarebbe morta.
A quel punto entrò l’infermiera, seguita da Bessie.
Mi trattenni ancora mezz’ora, sperando di scorgere qualche segno d’amicizia: ma non ce ne furono.
Stava ripiombando in fretta nel suo torpore, e non tornò più in sé: a mezzanotte morì.
Non ero lì a chiuderle gli occhi, e non c’erano nemmeno le figlie.
La mattina vennero a dirci che era tutto finito.
Nel frattempo avevano composto la salma.
Io ed Eliza andammo a vederla, mentre Georgiana, che era scoppiata in singhiozzi, disse che non osava venire con noi.
Ecco dunque il corpo un tempo vigoroso e robusto di Sarah Reed, immobile e rigido: gli occhi duri erano coperti dalle palpebre fredde; la fronte e i lineamenti forti recavano ancora l’impronta della sua anima inesorabile.
Che cosa strana e solenne era per me quel cadavere.
Lo guardai con tristezza e con dolore; non ispirava nessuna tenerezza, nessuna dolcezza, nessuna pietà, nessuna speranza, nessuna volontà di sottomissione; solo un’angoscia devastante per quello che aveva sofferto lei non per quello che avevo perso io e uno sgomento cupo e senza lacrime davanti all’orrore di una morte del genere.
Eliza osservò tranquillamente la madre.
Dopo un silenzio di qualche minuto commentò: Con la sua costituzione avrebbe potuto arrivare alla tarda età: le tribolazioni le hanno accorciato la vita.
Poi un fremito le fece contrarre la bocca per un attimo. Quindi si voltò e uscì dalla stanza, e io feci lo stesso. Nessuna delle due aveva versato una lacrima.
Capitolo 22 Il signor Rochester mi aveva accordato il permesso di assentarmi per una sola settimana, ma passò un mese prima che lasciassi Gateshead.
Avrei voluto andar via subito dopo il funerale, ma Georgiana mi implorò di restare finché non fosse partita per Londra: finalmente era stata invitata da suo zio, il signor Gibson, che era venuto per sovrintendere ai funerali della sorella e sistemare gli affari di famiglia.
Georgiana aveva il terrore di rimanere sola con Eliza; da lei non si aspettava né comprensione per il suo dolore, né incoraggiamento per i suoi timori, né aiuto per i suoi preparativi; e così sopportai come potevo i suoi lamenti insensati e pieni di egoismo, e feci del mio meglio per aiutarla a cucire i suoi abiti e preparare il bagaglio.
A dire il vero, mentre io lavoravo lei non faceva altro che oziare, e io pensavo: Se io e te ci ritrovassimo per qualche strana combinazione a vivere insieme in pianta stabile, cara cugina, dovremmo impostare le cose in tutt’altro modo.
Certo non farei quella che sopporta tutto docilmente; ti assegnerei la tua parte di fatiche, e ti costringerei a lavorare, perché certo non sgobberei al posto tuo; e insisterei anche perché tenessi per te un bel po’ di quelle lagne e quei piagnistei ipocriti.
È solo perché i nostri rapporti sono temporanei, e si svolgono in un periodo particolarmente triste, che accetto di essere così paziente e remissiva.
Alla fine Georgiana partì; ma a quel punto fu Eliza a chiedermi a sua volta di rimanere ancora una settimana.
I suoi progetti richiedevano tutto il suo tempo e la sua attenzione, disse; era in procinto di partire per qualche destinazione sconosciuta, e se ne stava chiusa nella sua stanza quasi tutto il giorno e con la porta sbarrata, a riempire bauli, svuotare cassetti, bruciare carte, il tutto senza scambiare una parola con nessuno.
Pretendeva che io badassi alla casa, ricevessi quelli che venivano a farci visita e rispondessi alle lettere di condoglianze.
Una mattina mi disse che ero libera.
E aggiunse vi sono anche obbligata per il vostro prezioso aiuto e il vostro comportamento discreto!
C’è una bella differenza tra vivere con una persona come voi e una come Georgiana: voi vi fate la vostra vita, e non pesate sugli altri.
Domani continuò parto per il continente. Mi stabilirò in una comunità religiosa nei pressi di Lisle...
un monastero, lo chiamereste voi; lì starò tranquilla e nessuno mi importunerà.
Per un certo periodo studierò i dogmi della Chiesa cattolica, e cercherò di capire come funziona il loro sistema; se scoprirò, come in parte sospetto, che è il più adatto ad assicurare che ogni cosa venga fatta con decoro e come si conviene, abbraccerò la dottrina di Roma e probabilmente prenderò i voti.
Non espressi alcuna sorpresa davanti a questa decisione, e nemmeno cercai di dissuaderla. È proprio la vita che fa per te pensai, buon pro ti faccia!
Al momento di separarci mi disse: Addio, cugina Jane Eyre.
Vi auguro ogni bene, siete una persona di buonsenso.
Allora risposi: Anche a voi non manca il buonsenso, cugina Eliza, ma quello che avete, credo che nel giro di un anno sarà murato vivo in un convento francese.
Comunque, non sono affari miei e, se a voi sta bene così, a me non importa più di tanto.
Avete ragione disse; e con queste parole ciascuna andò per la propria strada.
E poiché non avrò altra occasione di accennare a lei o alla sorella in seguito, dirò a questo punto che Georgiana fece un matrimonio vantaggioso con un ganimede alquanto stagionato, e che Elisa prese davvero i voti, e oggi è superiora nel convento in cui trascorse il periodo del suo noviziato, e a cui donò tutto il suo patrimonio.
Non avevo idea di come potesse sentirsi qualcuno che torna a casa dopo un’assenza, lunga o breve che sia: la sensazione mi era del tutto sconosciuta.
Sapevo che cosa significava, da bambina, tornare a Gateshead dopo una lunga passeggiata, ed esser sgridata per aver preso freddo o perché ero di cattivo umore, e, più tardi, tornare a Lowood dopo essere stata in chiesa e anelare un pasto sostanzioso e un focolare acceso, e non trovare né l’uno né l’altro.
Nessuno di questi ritorni era particolarmente piacevole o desiderabile: non c’era nessuna calamita ad attirarmi in un punto preciso, e la sua forza d’attrazione non aumentava man mano che mi avvicinavo.
E non avevo mai provato a tornare a Thornfield.
Il viaggio mi parve noioso, noiosissimo; cinquanta miglia il primo giorno, una notte passata in una locanda; e il giorno dopo altre cinquanta miglia.
Durante le prime dodici ore pensai alla signora Reed negli ultimi momenti della sua vita; rivedevo la sua faccia terrea e stravolta, e risentivo la sua voce stranamente alterata.
Tornai al giorno del funerale, la bara, il carro funebre, il nero corteo dei fittavoli e dei domestici pochissimi i parenti –, la cripta aperta, la chiesa silenziosa, il rito solenne.
Poi pensai a Eliza e Georgiana: vidi una al centro dell’attenzione in una sala da ballo, l’altra rinchiusa nella cella di un convento; e riflettei su quanto erano diverse le due sorelle, nell’aspetto e nel carattere.
L’arrivo in serata nella grande città di... disperse questi pensieri, e la notte diede loro un orientamento completamente diverso. Distesa nel mio letto provvisorio, abbandonai i ricordi e pensai a ciò che m’aspettava.
Stavo tornando a Thornfield. Ma per quanto tempo sarei rimasta? Non molto: di questo, ormai, ero sicura.
Durante la mia assenza avevo avuto notizie dalla signora Fairfax: gli ospiti se ne erano andati, il signor Rochester era partito per Londra tre settimane prima, ma sarebbe tornato tra quindici giorni.
Secondo la signora Fairfax era andato a fare i preparativi del suo matrimonio, visto che aveva parlato dell’acquisto di una nuova carrozza: scriveva anche che l’idea che sposasse la signorina Ingram continuava ad apparirle bizzarra, ma da quel che dicevano tutti quanti non aveva dubbi sul fatto che la cerimonia avrebbe presto avuto luogo.
Sareste voi bizzarra, a dubitarne commentai dentro di me.
Io ci ho sempre creduto. Dove andrò io dopo?
fu la domanda successiva che mi posi.
Sognai la signorina Ingram tutta la notte: in un vivido sogno mattutino, la vidi chiudermi in faccia il cancello di Thornfield e indicarmi un’altra strada, mentre Rochester osservava la scena con le braccia incrociate e un sorriso sarcastico, diretto apparentemente a entrambe.
Non avevo comunicato alla signora Fairfax il giorno esatto del mio ritorno, perché non volevo che mi venissero a prendere a Millcote col calesse o con la carrozza. Mi proponevo di percorrere la distanza che mi separava da casa a piedi, da sola e in silenzio.
E in silenzio, dopo aver lasciato il bagaglio in custodia allo stalliere, sgusciai fuori dal George Inn, verso le sei di una sera di giugno, e imboccai la vecchia strada di Thornfield, una strada che si snodava perlopiù tra i campi e che a quell’ora era poco battuta.
Non era una luminosa né tanto meno fulgida sera d’estate, sebbene il tempo fosse mite e gradevole: i falciatori erano intenti a tagliare il fieno e il cielo, sebbene tutt’altro che sereno, prometteva bene per l’indomani: l’azzurro, dov’era visibile, era dolce e uniforme, e lo strato di nubi alto e sottile.
Anche a ovest la luce era calda: nessun luccichio di pioggia a raggelare l’aria, anzi, sembrava che vi ardesse un fuoco, e che un altare fiammeggiante si innalzasse dietro una cortina di vapori marezzati, e dagli spiragli splendeva un rosso corrusco.
Via via che la strada davanti a me si accorciava mi sentivo felice, tanto che a un certo punto mi fermai per chiedermi che significato avesse quella gioia; e anche per ricordare alla ragione che non era a casa mia che stavo andando, o a un luogo dove mi sarei potuta fermare per sempre, o dove mi stavano aspettando con ansia amici affezionati.
La signora Fairfax ti accoglierà col suo sorriso rassicurante, senza dubbio mi dissi, e la piccola Adèle batterà le mani e si metterà a saltare vedendoti: ma tu sai benissimo che non stai pensando a loro ma a qualcun altro, e lui non sta pensando a te.
Ma c’è forse qualcosa di più caparbio della gioventù?
Di più cieco dell’inesperienza?
Entrambe affermavano che era già tanto avere il privilegio di rivedere Rochester, e che egli si accorgesse di me o no era del tutto secondario; e aggiungevano: Svelta!
Svelta! Sta’ con lui finché puoi.
Pochi giorni ancora, al massimo qualche settimana, e sarete separati per sempre!
E a quel punto soffocai un’angoscia appena nata una creatura deforme che non riuscivo a riconoscere e a nutrire e ripresi la strada correndo.
Anche nei prati intorno a Thornfield stanno tagliando il fieno: o meglio, all’ora del mio arrivo, i contadini stanno abbandonando il lavoro e tornando a casa con i rastrelli sulle spalle.
Devo passare ancora per un paio di campi, poi attraverserò la strada e arriverò al cancello.
Come sono cariche di rose le siepi!
Ma non ho tempo di raccoglierle; voglio solo arrivare a casa.
Passo davanti a un alto cespuglio di rovo, coi rami carichi di germogli che sconfinano sul sentiero; scorgo il muricciolo coi gradini di pietra e, lì seduto, vedo...
il signor Rochester, con un libro e una matita in mano: sta scrivendo. Ebbene, non è uno spettro, e tuttavia mi cedono i nervi, tutti quanti: per un attimo perdo ogni controllo su me stessa.
Che cosa significa?
Non credevo di tremare così vedendolo, o di perdere la voce o la forza di muovermi in sua presenza.
Appena sarò in grado di muovermi tornerò indietro, non posso rendermi tanto ridicola.
Conosco un’altra strada per arrivare a casa.
Ma anche se ne conoscessi altre venti, non servirebbe, perché lui mi ha vista.
Buonasera!
grida, mettendo da parte libro e matita.
Eccovi qua!
Venite avanti, vi prego.
Vado avanti, o almeno così mi sembra, anche se non so bene come; a malapena consapevole dei miei movimenti, e attenta solo a mostrarmi calma; e, soprattutto, a controllare i muscoli facciali, che, lo sento, hanno l’insolenza di ribellarsi ai miei voleri, e vogliono a tutti i costi esprimere quello che io ho deciso di nascondere.
Ma ho un cappello con veletta, ed è abbassata: posso ancora ingegnarmi per mostrare un comportamento accettabile.
E questa è Jane Eyre? Arrivate a piedi da Millcote?
Ma certo...
Uno dei vostri soliti scherzetti: invece di arrivare con una bella carrozza sferragliante come un comune mortale, vi aggirate di soppiatto vicino a casa vostra al crepuscolo come un sogno o un’ombra.
Che cosa diavolo avete combinato in quest’ultimo mese?
Sono stata con mia zia, signore, prima che morisse.
Una tipica risposta da Jane Eyre! Gli angeli mi proteggano! Arriva dall’altro mondo...
Dal regno dei morti; e me lo dice anche, incontrandomi qui solo, all’imbrunire!
Se solo osassi vi toccherei, per vedere se siete fatta di carne o d’aria, piccolo elfo!
Ma proverei ad acchiappare la luce azzurrina di un ignis fatuus in una palude, piuttosto!
Ah, che birba, che birba!
aggiunse, dopo un momento di silenzio.
È stata via per un mese intero e si è dimenticata di me, ci giurerei!
Sapevo che avrei provato un piacere immenso incontrandolo di nuovo, anche se il timore che presto non sarei più stata al suo servizio mi amareggiava, e sapevo di non contare nulla per lui.
Ma Rochester aveva sempre un tale potere di trasmettere felicità, che anche le poche briciole che spargeva a strani uccelli sperduti come me mi sembravano un ricco banchetto. Le sue ultime parole furono un balsamo per me: lasciavano forse intendere che gli importava qualcosa che io lo dimenticassi o no.
E aveva definito Thornfield casa mia... Come avrei voluto che lo fosse!
Non si spostava dai gradini, e io non osavo chiedergli di lasciarmi passare.
Mi informai subito se fosse stato a Londra. Sì, immagino che l’abbiate scoperto grazie ai vostri poteri soprannaturali.
Me l’ha scritto la signora Fairfax in una lettera.
E vi ha anche detto che cosa sono andato a fare?
Oh, sì, signore!
Lo sanno tutti.
Dovete vedere la carrozza, Jane, e dirmi se non si addice perfettamente alla signora Rochester, e se non sembrerà la regina Boadicea, adagiata tra quei cuscini color porpora.
Jane, vorrei solo che anche il mio aspetto si addicesse un po’ di più a lei. Ora ditemi, visto che siete una fata...
non potete fare un incantesimo, o darmi un filtro o qualcosa di simile perché io possa diventare un bell’uomo?
Questo va oltre i poteri della magia, signore e dentro di me aggiunsi: Il solo incantesimo di cui avete bisogno è un occhio innamorato, poiché al suo sguardo siete bello abbastanza; o meglio, la vostra fermezza ha una forza che va oltre la bellezza.
Talvolta Rochester aveva letto i miei pensieri inespressi con un’acutezza che non riuscivo a spiegarmi: in questa occasione non badò alla mia brusca risposta, ma mi sorrise con un sorriso tutto suo, che sfoderava solo di rado.
Sembrava che ci tenesse troppo per spenderlo in ogni circostanza: era la luce radiosa del sentimento...
E adesso la riversava su di me. Passate, Janet disse facendomi posto sui gradini. Andate a casa e fermate i vostri piedini stanchi e vagabondi sulla soglia di un amico. Tutto ciò che dovevo fare ora era obbedirgli in silenzio: non c’era bisogno di dire altro. Salii i gradini senza una parola, e senza una parola mi disposi a lasciarlo.
Tuttavia un impulso mi trattenne, costringendomi a voltarmi.
Grazie, signor Rochester, per la vostra bontà dissi, o qualcosa disse al posto mio e mio malgrado.
Sono stranamente contenta di tornare da voi; e ovunque voi siate è la mia casa, la mia sola casa.
Proseguii così in fretta che nemmeno lui mi avrebbe raggiunta, se ci avesse provato.
La piccola Adèle quasi impazzì di gioia quando mi vide. La signora Fairfax mi accolse con la solita cordialità senza fronzoli.
Leah sorrise e anche Sophie mi augurò allegramente bonsoir.
Mi fece un gran piacere: non c’è felicità pari a quella di essere amati dai nostri simili e di sentire che la nostra presenza contribuisce al loro benessere.
Io, quella sera, chiusi risolutamente gli occhi sul futuro; mi tappai le orecchie per non sentire la voce che non smetteva di ricordarmi la prossima separazione e il conseguente dolore.
Dopo il tè, la signora Fairfax prese il lavoro a maglia, io mi sistemai su un basso sgabello accanto a lei e Adèle, inginocchiandosi sul tappeto, si accoccolò vicino a me; e allora una sensazione di affetto reciproco parve circondarci come un anello di dorata serenità, e io pronunciai una muta preghiera perché nulla ci separasse, né ora né mai; e quando inaspettatamente entrò il signor Rochester, vedendoci così raccolte sembrò rallegrato dallo spettacolo di un gruppo tanto affiatato; e disse che certo la vecchia signora doveva essere felice di aver ritrovato la sua figlia adottiva, e, aggiunse, chiaramente Adèle era prête à croquer sa petite maman Anglaise...
Allora io giunsi perfino a sperare che, anche dopo il suo matrimonio, egli avrebbe fatto in modo di tenerci insieme, sotto la sua protezione, senza esiliarci del tutto dalla luce della sua presenza. Due settimane di strana calma seguirono il mio ritorno a Thornfield Hall.
Nessuno accennava al matrimonio del padrone di casa, e non vidi nessun preparativo per la cerimonia.
Quasi tutti i giorni chiedevo alla signora Fairfax se avesse sentito di decisioni in proposito, e la risposta era sempre negativa.
A un certo punto aveva persino chiesto al signor Rochester quando avesse intenzione di far trasferire sua moglie, ma lui si era limitato a scherzare e le aveva dato una di quelle sue occhiate bizzarre, e lei non sapeva davvero che cosa dedurre.
Una cosa soprattutto mi stupiva, e cioè che non ci fosse nessun andirivieni, nessuna visita a Ingram Park: certo, era distante venti miglia, ai confini con un’altra contea: ma che cos’erano venti miglia per un innamorato entusiasta?
Per un cavallerizzo instancabile come il signor Rochester, sarebbe stata una semplice cavalcata mattutina.
Cominciai ad accarezzare speranze che non avevo il diritto di nutrire: che il fidanzamento fosse rotto; che si fosse trattato di false voci; che uno dei due o entrambi avessero cambiato idea.
Scrutavo il viso di Rochester per cogliere i segni della tristezza o dell’ira, ma non ricordavo di avergli mai visto un’espressione così serena, senza nubi o malanimo. Se, nei momenti che io e la mia allieva passavamo con lui, mi prendeva lo scoramento e inevitabilmente mi sentivo abbattuta, lui diventava addirittura allegro.
Non mi aveva mai voluta così spesso con sé; non era mai stato così gentile...
e, ahimè, io non lo avevo mai amato tanto.
Capitolo 23 Un’estate piena e radiosa splendeva su tutta l’Inghilterra: è raro che nel nostro paese circondato dal mare si vedano per tanti giorni di fila un cielo così terso, un sole così forte.
Sembrava che uno stuolo di giornate italiane fosse giunto da sud come uno stormo di maestosi uccelli migratori, e si fosse posato sulle scogliere di Albione.
Il fieno era stato tutto raccolto; i campi intorno a Thornfield erano verdi e rasati, le strade bianche e riarse, gli alberi rigogliosi e d’un verde carico, le siepi e i boschi, carichi d’un fogliame scuro, si stagliavano netti sui prati schiariti dal sole.
La vigilia di San Giovanni, Adèle, stanca per aver passato mezza giornata a raccogliere fragole selvatiche sul sentiero di Hay, era andata a dormire quando il sole era ancora alto.
La guardai addormentarsi, dopo di che scesi in giardino.
Era l’ora più dolce della giornata: speso aveva il giorno tutto il suo ardore5 e la rugiada scendeva fresca sulla sfinita pianura e sulle cime bruciate.
Là dove il sole era calato semplicemente, senza fasti di nuvole, si allargava un riflesso solenne di porpora, che in un punto, sulla sommità di una collina, mandava bagliori corruschi di rubino e di fiamma, per poi spandersi e sfumare sempre più per metà del cielo.
L’oriente poteva vantare il suo perfetto incantesimo d’azzurro intenso, con la sua modesta gemma nel mezzo, una stella solitaria che stava spuntando: di lì a poco si sarebbe aggiunta la luna, che era ancora sotto l’orizzonte.
Passeggiai un poco sul selciato, ma un aroma sottile e che mi era ben noto quello di un sigaro filtrò da una finestra; vidi l’imposta della biblioteca semichiusa: sapevo di poter essere vista, e mi ritirai nel frutteto.
Non c’era angolo più appartato e paradisiaco in tutta la proprietà: un muro altissimo lo separava dalla corte su un lato, sull’altro un viale di faggi lo rendeva invisibile dal giardino. In fondo, solo una staccionata in rovina lo separava dai campi solitari; vi si giungeva per un sentiero tortuoso, fiancheggiato da piante d’alloro e con un ippocastano gigante alla fine, alla cui base era posto un sedile circolare.
Qui si poteva camminare senza essere visti.
In quel silenzio e in quell’oscurità crescente, tra le foglie stillanti di melata, sentii che avrei potuto aggirarmi per sempre in quell’ombra; ma ecco che, mentre procedo tra i fiori e gli alberi da frutto nella parte più lontana del recinto, attirata dal chiarore che la luna, spuntando, riversa nei punti in cui la vegetazione è più rada, il mio passo è interrotto, non da un suono o da una visione, ma ancora una volta dal richiamo di un odore.
I fiori del rovo e le artemisie, i gelsomini, i garofani e le rose hanno già da un pezzo offerto il loro sacrificio serale di incensi; questa nuova fragranza non è di pianta né di fiore; è, lo so bene...
È il sigaro di Rochester.
Mi giro e mi metto in ascolto. Vedo gli alberi carichi di frutti maturi.
A mezzo miglio da lì, in un bosco, gorgheggia un usignolo: non si scorge nessuna forma, non si sente un passo nelle vicinanze, ma l’aroma è più forte: devo fuggire.
Mi avvio verso il cancelletto che si apre sul boschetto, e lo vedo entrare.
Mi faccio da parte, in una rientranza coperta d’edera; non rimarrà a lungo, presto tornerà da dove è venuto, e se rimango immobile non si accorgerà di me. E invece no...
La serata è piacevole per lui come per me, e questo antico giardino è un incanto; e dunque vi si inoltra, ora sollevando i rami di uva spina carichi di frutti grandi come prugne, ora cogliendo una ciliegia matura, ora chinandosi su un groviglio di fiori, per annusarne il profumo o per contemplare i petali imperlati di rugiada.
Una grande farfalla notturna mi passa accanto ronzando, si posa su una pianta ai piedi di Rochester, che, vedendola, si piega per osservarla.
Adesso che mi volta le spalle pensai, ed è tutto preso dalla farfalla, se faccio piano forse riesco ad andarmene alla chetichella.
Mi mossi dunque su una bordura d’erba, per evitare che lo scricchiolio della ghiaia mi tradisse; lui era fermo tra le aiuole a un paio di metri di distanza dal punto in cui dovevo passare: la farfalla a quanto pare lo assorbiva completamente.
Passerò senza problemi mi dissi.
Mentre attraversavo la sua ombra, che la luna, ancora bassa, allungava sul giardino, lui disse tranquillamente, senza girarsi: Jane, venite a vedere questo animaletto.
Non avevo fatto rumore, e lui non aveva gli occhi dietro la testa...
La sua ombra era in grado di sentire? Dapprima trasalii, poi mi avvicinai.
Guardate le ali disse, mi ricorda un insetto delle Indie occidentali; in Inghilterra non si vedono spesso farfalle notturne così grandi e colorate...
Ecco! È volata via.
La farfalla si allontanò.
In preda all’imbarazzo, cercai di ritirarmi anch’io, ma il signor Rochester mi seguì, e quando arrivammo al cancelletto disse: Tornate indietro: è un peccato stare in casa in una serata così bella; e certo nessuno può aver voglia di andare a dormire mentre il tramonto incontra il levarsi della luna.
Nonostante abbia spesso la risposta pronta, uno dei miei difetti è che talvolta purtroppo non riesco a inventarmi una scusa, e questo accade sempre nei momenti critici, quando a togliermi d’imbarazzo basterebbe una semplice parola o un pretesto plausibile. Non ritenevo opportuno passeggiare sola con Rochester a quell’ora, nel frutteto e al buio; ma non riuscii a trovare una ragione per andarmene.
Lo seguii incerta, riflettendo febbrilmente su come cavarmi da quell’impiccio; ma lui aveva un’aria così calma e seria che mi vergognai di sentirmi a disagio: il male, se pure esisteva, in concreto o in prospettiva, sembrava essere in me soltanto; la sua mente era inconsapevole e tranquilla.
Jane riprese mentre imboccavamo il sentiero tra le piante d’alloro, avviandoci verso la staccionata in rovina e l’ippocastano, Thornfield è un luogo piacevole in estate, non è vero?
Sì, signore.
Vi sarete certo affezionata alla casa in qualche misura, voi che avete un occhio per la bellezza della natura e il dono di aderire alle cose.
Mi sono affezionata, sì.
E pur se fatico a comprenderlo, sento che nutrite anche un sentimento per quell’ochetta di Adèle, e persino per quell’anima candida della signora Fairfax, non è così?
Sì, signore; in modi diversi, provo affetto per entrambe.
E vi dispiacerebbe separarvi da loro?
Sì.
Che peccato!
disse con un sospiro, e si interruppe.
È sempre così nella vita continuò poco dopo, non facciamo in tempo a insediarci in un luogo e a trovarlo piacevole e rilassante, che una voce ci sprona ad alzarci e a riprendere il cammino, perché l’ora del riposo è passata.
Devo dunque riprendere il cammino?
domandai.
Devo andarmene da Thornfield? Credo di sì, Jane.
Mi dispiace, Janet, ma credo davvero che dobbiate. Fu un colpo, ma non mi lasciai abbattere. Bene, signore, quando arriverà l’ordine di partire sarò pronta. Arriva ora... Devo darvelo questa sera. Dunque state davvero per sposarvi, signore? E-sat-ta-men-te...
Pre-ci-sa-men-te: con la vostra solita acutezza, avete colpito nel segno.
Presto, signore? Molto presto, mia...
cioè, signorina Eyre: e voi certo ricorderete, Jane, la prima volta che io, o le Voci che corrono, vi avvertimmo in maniera chiara e inequivocabile che era mia intenzione mettere nel sacro cappio il mio collo di vecchio scapolo, per entrare nel sacro vincolo matrimoniale, insomma per stringermi al petto la signorina Ingram ; dunque, come dicevo...
Ascoltatemi, Jane! Perché girate la testa, non cercherete altre farfalle, no? Quella era solo una coccinella che segue la sua stella, bimba mia.
Vorrei farvi notare che siete stata voi la prima a dirmi, con quella vostra discrezione per cui ho il massimo rispetto quella lungimiranza, quella prudenza e quell’umiltà che ben si addicono alla vostra posizione di responsabilità e di dipendenza che se avessi sposato la signorina Ingram, sarebbe stato meglio per voi e per la piccola Adèle allontanarvi a spron battuto.
Tralascio il giudizio offensivo, implicito nel suggerimento, nei confronti della mia amata, e anzi, quando sarete lontana cercherò di dimenticarmene, Janet: terrò a mente solo la saggezza del consiglio, che è tale da indurmi a metterlo in pratica.
Adèle deve andare in collegio, e voi, signorina Eyre, dovete trovarvi un altro lavoro. Sì, signore, metterò subito un annuncio; e nel frattempo, immagino...
Stavo per dire: Immagino di poter rimanere qui, finché non avrò trovato un altro luogo dove andare ma mi interruppi, perché non era il caso di arrischiarmi in una frase così lunga, visto che non riuscivo più a controllare la voce.
Tra un mese circa spero di essere sposato continuò il signor Rochester, e nel frattempo vi cercherò io stesso un lavoro e un tetto.
Grazie, signore; mi dispiace darvi... Oh, non c’è bisogno di scusarsi!
Ritengo che quando una dipendente fa il suo dovere come voi avete fatto il vostro, può ben aspettarsi che il suo datore di lavoro la aiuti per il poco che può; in realtà, tramite la mia futura suocera, ho già avuto notizia di un posto che penso sia molto adatto a voi: si tratta di occuparsi dell’istruzione delle cinque figlie della signora Dionysius O’Gall di Bitternut Lodge, nel Connaught, in Irlanda.
Vi piacerà, l’Irlanda: dicono che la gente abbia il cuore d’oro, laggiù.
È molto lontano, signore. Non importa...
Una ragazza di buon senso come voi non farà certo obiezioni sul viaggio, o sulla distanza.
Sul viaggio no, ma sulla distanza sì: e poi il mare è una barriera...
Da cosa, Jane? Dall’Inghilterra, e da Thornfield; e...
E...? Da voi, signore.
Pronunciai quelle parole quasi involontariamente, e senza che la mia volontà potesse impedirlo, le lacrime mi sgorgarono dagli occhi.
Non piansi in modo da farmi sentire, però: evitai di singhiozzare.
Il pensiero della signora O’Gall e di Bitternut Lodge mi gelava il cuore; e anche la mente era raggelata all’idea di tutta quell’acqua salata e spumeggiante destinata a frapporsi, pareva, tra me e l’uomo al cui fianco camminavo ora; ma tutto ciò non era nulla a confronto di quell’oceano sterminato la ricchezza, il censo, i costumi che mi separava da ciò che naturalmente e inevitabilmente amavo.
È molto lontano ripetei.
Lo è certamente, e quando sarete a Bitternut Lodge, nel Connaught, in Irlanda, non vi vedrò mai più, Jane: questo è più che probabile.
Io non vado mai in Irlanda, perché quel paese non mi piace molto.
Siamo stati buoni amici, Jane, non è vero?
Sì, signore.
E quando gli amici stanno per separarsi, cercano di impiegare il poco tempo che resta stando più vicini.
Venite!
Parleremo con calma di questo viaggio e di questa separazione per una mezz’ora, mentre le stelle intraprendono il loro luminoso cammino nel cielo lassù: ecco l’ippocastano, ecco la panca costruita sopra le sue antiche radici.
Venite, sediamoci qui in pace, stasera, anche se il destino non ci consentirà di stare insieme mai più.
Si sedette e mi fece sedere.
È lontana l’Irlanda, Janet, e mi rincresce di costringere la mia piccola amica a un viaggio così faticoso; ma se non posso fare di meglio, come impedirlo?
Voi non pensate che io e voi ci somigliamo, Jane?
Non potevo certo arrischiarmi a rispondere, a quel punto: il mio cuore si fermò. Perché disse talvolta ho una strana sensazione nei vostri riguardi...
Soprattutto quando siete vicino a me, come ora: è come se avessi una cordicella da qualche parte sotto le costole a sinistra, strettamente e inestricabilmente annodata a una uguale situata nella parte corrispondente della vostra minuscola persona.
E se quel braccio di mare tempestoso e duecento miglia di terra verranno a frapporsi tra noi, io temo che quella corda comune che ci lega si spezzi; e allora mi inquieta pensare che comincerò a sanguinare dentro di me.
Quanto a voi... Mi dimenticherete. Questo non accadrà mai, signore: voi sapete... Impossibile continuare.
Jane, lo sentite questo usignolo che canta nei boschi?
Ascoltate!
Ascoltandolo, fui scossa da singhiozzi convulsi, perché non riuscivo più a reprimere quel che provavo; fui costretta a cedere, ed ero scossa da capo a piedi da un’angoscia indicibile.
Quando finalmente riuscii a parlare, fu solo per esprimere il desiderio impetuoso di non esser mai nata, e di non essere mai venuta a Thornfield.
Dunque vi dispiace tanto andarvene?
La violenza dell’emozione, esaltata dal dolore e dall’amore che avevo dentro, reclamava la supremazia e lottava per ottenerla, rivendicando il suo diritto a imporsi su tutto, a trionfare, a vivere, a elevarsi, a regnare incontrastata, sì...
e a parlare.
Lasciare Thornfield mi fa soffrire, sì: io amo Thornfield, l’amo perché qui ho vissuto una vita piena e meravigliosa...
almeno per un po’.
Nessuno mi ha calpestata, nessuno mi ha spaventata, nessuno mi ha seppellita con degli esseri inferiori, o esclusa da ogni barlume di comunione con ciò che è luminoso, alto e ricco di energia.
Ho parlato faccia a faccia con qualcuno che rispetto e da cui traggo piacere... con una mente originale, vigorosa e aperta. Ho conosciuto voi, signor Rochester; e adesso sono terrorizzata e angosciata al pensiero di essere strappata da voi per sempre. Capisco la necessità di partire, ed è come contemplare la necessità della morte.
Dove la vedete questa necessità?
chiese lui improvvisamente.
Dove?
Siete stato voi, signore, a mettermela davanti.
In che forma?
Ma nella forma della signorina Ingram, una donna nobile e bellissima...
La vostra sposa. La mia sposa! Quale sposa? Io non ho nessuna sposa! Ma l’avrete. Sì... L’avrò! L’avrò!
Strinse i denti.
E dunque io devo andarmene...
l’avete detto anche voi.
No, dovete restare! Lo giuro...
E manterrò il giuramento.
Devo andare, vi dico!
ribattei, spinta da una sorta di passione.
Credete che possa rimanere senza essere più nulla per voi?
Credete che sia un automa? Una macchina senza sentimenti?
Che mi strappino di bocca il boccone di pane, mi gettino via dal bicchiere la goccia d’acqua che mi tiene in vita?
Credete che solo perché sono povera, oscura, brutta e piccola, io non abbia un’anima e un cuore?
Vi sbagliate! Ho un’anima grande quanto la vostra... E un cuore altrettanto grande, né più né meno!
E se Dio mi avesse fatto dono di un po’ di bellezza e di molta ricchezza, avrei fatto in modo che fosse per voi altrettanto duro lasciarmi di quanto è per me lasciare voi ora.
E non sono gli usi, e le convenzioni, e nemmeno la mia carne mortale a parlare adesso: è il mio spirito che si rivolge al vostro come se entrambi avessimo varcato la tomba e ci trovassimo ai piedi di Dio, uguali...
Come siamo! Come siamo! ripeté Rochester...
Così aggiunse richiudendomi tra le sue braccia, raccogliendomi contro il suo petto, premendo le labbra sulle mie: Così, Jane! Sì, così, signore ribattei.
E tuttavia è impossibile: perché voi siete un uomo sposato, o è come se lo foste...
Sposato con una donna che è inferiore a voi, con cui non avete alcuna affinità, e che, io credo, non amate davvero, perché vi ho visto e sentito schernirla.
Io disdegnerei un’unione del genere: perciò sono migliore di voi...
Lasciatemi andare! Dove, Jane? In Irlanda?
Sì...
In Irlanda.
Ho detto quello che penso, e adesso posso andare ovunque.
Calmatevi, Jane; smettete di dibattervi in questo modo, come un uccello furibondo che si strappa le piume per la disperazione.
Non sono un uccello, e nessuna rete potrà intrappolarmi; sono un essere umano libero con una mia volontà, che eserciterò ora per lasciarvi.
Con un altro sforzo riuscii a liberarmi, e rimasi ritta di fronte a lui. Sarà la vostra volontà a decidere del vostro destino disse.
Io vi offro il mio cuore, la mia mano, e una parte di tutto ciò che possiedo.
State recitando una farsa, che mi fa soltanto ridere.
Vi chiedo di attraversare la vita al mio fianco, di essere un secondo me stesso, e la migliore compagna su questa terra. Per quanto riguarda il vostro destino avete già fatto una scelta, e a quella dovete attenervi.
Jane, state tranquilla un momento; siete sovraeccitata.
Cercherò di calmarmi anch’io.
Dal sentiero fiancheggiato di allori giunse una folata di vento, che vibrò un attimo tra i rami dell’ippocastano e poi si disperse lontano...
Lontano... Per andare a morire chissà dove, distante da lì. Allora rimase solo il canto dell’usignolo, e io, ascoltandolo, piansi. Rochester rimase seduto tranquillo, osservandomi con un’espressione seria e colma d’affetto.
Passò un po’ di tempo prima che riprendesse a parlare; alla fine disse: Venite a sedervi accanto a me, Jane, e proviamo a spiegarci e a capirci.
Non mi siederò più accanto a voi: sono riuscita a staccarmi, e non posso tornare.
Ma Jane, io vi chiedo in moglie: solo voi intendevo sposare. Non dissi nulla: pensavo che si stesse burlando di me.
Venite, Jane... Venite qui.
C’è vostra moglie tra noi due.
Si alzò, e con un passo mi raggiunse.
Mia moglie è qui disse, attirandomi ancora a sé, perché qui è la mia eguale, quella che mi somiglia.
Jane, volete sposarmi?
Ancora una volta non risposi, e ancora una volta mi divincolai: continuavo a essere incredula.
Dubitate di me, Jane?
Assolutamente.
Non avete fiducia in me?
Neppure un briciolo.
Sono un bugiardo ai vostri occhi?
chiese pieno di passione.
Piccola scettica, dovrete convincervi.
Che amore nutro per la signorina Ingram?
Nessuno, come mi sono preso la briga di dimostrare.
Ho messo in giro la voce che la mia fortuna non ammonta neppure a un terzo di quanto immaginava lei, dopo di che mi sono presentato per vedere il risultato: un’estrema freddezza da parte sua e della madre.
Io non sposerei mai la signorina Ingram, non potrei farlo. Voi... Voi, creatura bizzarra e quasi ultraterrena! Io vi amo come la mia stessa carne. Voi...
Povera e oscura, e piccola e brutta come siete...
Io vi imploro di prendermi per marito.
Come? Voi implorate me! esclamai cominciando a credere alla sincerità delle sue parole, tanto erano piene di passione e soprattutto di villania.
Implorate me, che non ho un amico al mondo a parte voi se pure voi siete mio amico e nemmeno un soldo se non quello che mi avete dato voi?
Voi, Jane, io vi voglio...
Vi voglio tutta per me.
Volete essere mia? Dite di sì, presto!
Signor Rochester, lasciate che vi guardi in faccia: giratevi verso la luna.
Perché?
Perché voglio leggere la vostra espressione...
Giratevi! Ecco!
Non la troverete più leggibile di una pagina stropicciata e pasticciata.
Leggete pure, ma fate in fretta, perché io soffro.
La faccia era molto alterata e arrossata, coi lineamenti terribilmente contratti e uno strano luccichio negli occhi.
Oh, Jane, voi mi torturate!
esclamò.
Con quello sguardo indagatore, e allo stesso tempo fedele e generoso, mi torturate!
Com’è possibile?
Se siete sincero, e se la vostra proposta è veritiera, gli unici sentimenti che provo per voi non possono essere che di gratitudine e devozione...
Come possono torturarvi? Gratitudine!
esclamò, e poi aggiunse con impeto: Jane, accettate, presto.
Dite: Edward... Chiamatemi per nome... Edward, vi sposerò. Ma siete serio? Mi amate davvero?
Desiderate sinceramente che sia vostra moglie?
Sì; e se è necessario giurarlo perché ci crediate, lo giuro.
Allora vi sposerò, signore.
Edward... Mia piccola sposa!
Edward caro! Vieni qui ora...
vieni da me, tutta disse; e poi all’orecchio, nel suo tono più profondo e con la guancia premuta sulla mia: Fai la mia felicità...
Io farò la tua.
Che Dio mi perdoni aggiunse dopo un po’ e nessun uomo osi mettersi di mezzo!
Adesso è mia, e non la lascerò andare.
Nessuno potrà mettersi di mezzo, signore. Non ho parenti che possano interferire.
No...
E questa è la cosa migliore disse lui, e se l’avessi amato meno avrei colto nel suo tono e nel suo sguardo un’esaltazione selvaggia; invece, seduta al suo fianco, libera dall’incubo della separazione, e anzi assurta al paradiso dell’unione, pensavo solo alla coppa traboccante di benedizione, cui mi era concesso bere a volontà.
Lui continuava a ripetere: Sei felice, Jane?
e io a rispondere: Sì.
Dopo di che mormorò: Tutto ciò richiederà espiazione...
Espiazione.
Non l’ho forse trovata senza amici al mondo, povera, infreddolita, senza conforto alcuno? E non la proteggerò, non le sarò devoto, non la conforterò? Non c’è forse amore nel mio cuore, e fermezza nella mia decisione?
Sarò giudicato dal tribunale divino.
So che è il mio Creatore a sancire quello che faccio.
Quanto al giudizio del mondo...
me ne lavo le mani. E quanto all’opinione degli uomini... la sfido!
Ma che ne era della notte?
La luna non era ancora tramontata ed eravamo completamente in ombra: quasi non riuscivo a vedere il viso di Rochester, pur essendo vicinissima a lui.
E cosa tormentava l’ippocastano?
Si torceva e gemeva, mentre il vento urlava sul sentiero degli allori, investendoci.
Dobbiamo rientrare disse lui, il tempo sta cambiando.
Sarei potuto rimanere qui con te fino al mattino, Jane.
Anch’io pensai con te.
E forse avrei pronunciato quelle parole, se in quel momento un lampo, bluastro e vivido, non fosse guizzato fuori da una nuvola che stavo fissando, seguito da uno schianto, da un fragore, e infine dal rombo assordante del tuono; il mio primo pensiero fu di nascondere gli occhi abbagliati contro la spalla di Rochester.
La pioggia cominciò a scrosciare.
Lui mi spinse in fretta per il sentiero, attraverso il parco e infine in casa, ma quando varcammo la soglia eravamo già fradici.
Mentre mi toglieva lo scialle nell’atrio, e scrollava via l’acqua dai miei capelli ormai sciolti, dal salottino sbucò la signora Fairfax.
All’inizio non me ne accorsi, e nemmeno Rochester.
La lampada era accesa, e la pendola batté la mezzanotte.
Togliti subito i vestiti bagnati disse lui, ma prima che tu vada, buonanotte...
Buonanotte, tesoro mio. Mi baciò ripetutamente.
Quando alzai lo sguardo, sciogliendomi dall’abbraccio, la signora Fairfax era lì, pallida, seria e sbigottita.
Mi limitai a sorriderle, e corsi di sopra.
Le spiegazioni un’altra volta pensai.
Tuttavia, quando raggiunsi la mia camera, avvertii una fitta all’idea che lei potesse, anche solo per un momento, aver frainteso tutta la scena.
Ma la felicità cancellò presto ogni altro sentimento; e non importava che il vento soffiasse impetuoso, che il rombo del tuono fosse vicino e profondo, e i lampi si susseguissero abbaglianti, che si fossero aperte le cateratte in quell’uragano che durò due ore: io non provavo alcuna paura e ben poco sgomento.
Il signor Rochester venne tre volte alla mia porta per chiedermi se mi sentivo tranquilla e al sicuro, e questo mi confortò e mi diede una forza che mi avrebbe fatto affrontare qualunque cosa.
La mattina, prima ancora che mi alzassi dal letto, la piccola Adèle entrò di corsa nella stanza per annunciarmi che il grande ippocastano in fondo al frutteto era stato colpito dal fulmine nel corso della nottata, e abbattuto per metà.
5. Da Thomas Campbell, The Turkish Lady, v. 5 .
Capitolo 24 Mentre mi vestivo dopo essermi alzata, ripensai a quello che era successo, e mi domandai se non fosse stato un sogno. Non sarei stata certa della realtà finché non avessi rivisto il signor Rochester, e non gli avessi sentito rinnovare le sue parole d’amore e le sue promesse.
Pettinandomi, guardai la mia faccia allo specchio e non la trovai più così brutta: l’aspetto e il colorito lasciavano trasparire speranza e vitalità, ed era come se i miei occhi avessero contemplato la fonte della soddisfazione prendendo a prestito il luccichio di quelle acque cangianti.
Ero stata spesso restia a guardare il signor Rochester, perché temevo di non piacergli: ma adesso ero sicura di poter sollevare il viso verso il suo, senza che la mia espressione raffreddasse in alcun modo il trasporto che lui provava per me.
Presi dal cassetto un abito estivo semplice ma chiaro e leggero, e lo indossai: avevo l’impressione che nessun vestito mi fosse mai stato così bene, perché non ne avevo mai indossato uno in quello stato di assoluta beatitudine.
Non fui sorpresa quando, scesa in gran fretta nell’atrio, vidi che alla tempesta della notte precedente era seguita una fulgida giornata di giugno; e nemmeno nel sentir spirare, attraverso la porta a vetri spalancata, una brezza fresca e fragrante.
La natura non poteva che rallegrarsi della mia felicità.
Una mendicante accompagnata dal suo bambino entrambi pallidi e stracciati risaliva in quel momento il viale, e io corsi a dar loro tutto il denaro che avevo nel borsellino, più o meno tre o quattro scellini: buoni o cattivi che fossero, dovevano partecipare al mio giubilo.
I corvi gracchiavano e gli uccelli canori ciangottavano allegramente; ma il canto più festoso veniva dal mio cuore esultante.
La signora Fairfax mi colse di sorpresa affacciandosi alla finestra con un’espressione rattristata, e dicendomi con aria grave: Signorina Eyre, volete venire a far colazione?
A tavola si mostrò fredda e silenziosa, ma io non potevo ancora chiarire l’equivoco.
Dovevamo aspettare entrambe che fosse il padrone di casa a dare spiegazioni.
Mangiai quello che potei, poi tornai in fretta di sopra.
Incontrai Adèle che usciva dallo studio.
Dove vai?
È ora di fare lezione.
Il signor Rochester mi ha detto di andare nella stanza dei bambini.
E lui dov’è?
Lì dentro rispose indicando la stanza da cui era appena uscita; entrai, ed eccolo lì.
Vieni a darmi il buongiorno disse.
Gli andai incontro felice, e questa volta ad accogliermi non ci fu una fredda parola di circostanza o una semplice stretta di mano, ma un abbraccio e un bacio.
Ed era la cosa più naturale del mondo: era una bellezza essere tanto amata e vezzeggiata da lui.
Jane, sei un fiore, così sorridente e graziosa disse, davvero graziosa, stamattina.
È dunque questo il mio piccolo elfo pallido?
È questo il mio granello di senape?
Questa ragazzina raggiante con le fossette nelle guance e le labbra rosee; i capelli di seta castana, gli occhi nocciola brillanti?
Sono Jane Eyre, signore.
E presto sarai Jane Rochester: fra quattro settimane, non un giorno di più.
Hai sentito?
Avevo sentito, ma non riuscivo a capacitarmi: mi dava il capogiro.
La sensazione che quest’annuncio provocava in me era qualcosa di più forte della gioia, era qualcosa che mi percuoteva stordendomi: era quasi paura, credo.
Sei arrossita, e ora sei sbiancata, Jane: che ti accade? Mi avete dato un nuovo nome... Jane Rochester, e mi sembra così strano. Sì, signora Rochester disse lui, la giovane signora Rochester... La moglie bambina di Fairfax Rochester. Non può essere, signore, non mi sembra possibile.
Gli esseri umani non raggiungono mai la felicità assoluta in questo mondo.
Io non sono nata per un destino diverso da quello del resto della mia specie: immaginare che questa sorte tocchi proprio a me è una favola...
Un sogno a occhi aperti. Che io posso e voglio realizzare.
Comincerò oggi.
Questa mattina ho scritto al mio banchiere a Londra per farmi mandare certi gioielli che ha in custodia... cimeli di famiglia, destinati alle signore di Thornfield.
Tra un paio di giorni spero di fartene dono: perché riceverai tutti i privilegi, tutte le attenzioni che avrei riservato alla figlia di un mio pari destinata a diventare mia moglie.
Oh, signore! Lasciate stare i gioielli! Non voglio nemmeno sentirne parlare.
I gioielli non si addicono a Jane Eyre: preferisco farne a meno.
Sarò io stesso a metterti al collo la collana di diamanti e il diadema sulla fronte...
Ti starà benissimo: perché la natura, almeno, ha impresso sulla tua fronte i segni della nobiltà, Jane; e chiuderò i braccialetti intorno a questi polsi sottili e riempirò di anelli queste dita da fata.
No, no, signore!
Non ci pensate proprio, cambiamo argomento!
Non rivolgetevi a me come se fossi una bellezza: io sono solo la vostra istitutrice scialba e un po’ quacchera.
Ai miei occhi tu sei una bellezza, il tipo di bellezza che desidera il mio cuore, eterea e delicata.
Piccola e insignificante, vorrete dire. Voi state sognando, signore... O forse mi state schernendo?
Per l’amor di Dio, non fate dell’ironia!
Farò in modo che anche il resto del mondo si accorga della tua bellezza continuò, mentre io cominciavo a sentirmi davvero a disagio per il tono che aveva assunto, convinta che si stesse ingannando, o che volesse ingannare me.
Vestirò la mia Jane di raso e di trine, con rose nei capelli; e coprirò quella testa tanto amata con un velo preziosissimo.
Ma così non mi riconoscerete più, signore, e non sarò più la vostra Jane Eyre, ma una scimmia travestita da Arlecchino... Una ghiandaia con le penne prese a prestito.
Preferirei vedere voi, signor Rochester, bardato con abiti di scena che me stessa agghindata come una dama di corte; e poi io non vi dico che siete bello, signore, anche se vi amo con tutto il cuore: troppo, per adularvi.
E dunque neppure voi dovete adulare me.
Lui tuttavia continuò sullo stesso tono, senza badare alle mie proteste.
Oggi stesso ti porterò in carrozza a Millcote, e dovrai sceglierti dei vestiti.
Come ti ho detto, ci sposeremo tra quattro settimane.
Sarà una cerimonia molto semplice, nella chiesa qui sotto; e poi ti porterò subito a Londra.
Dopo un breve soggiorno in città, condurrò il mio tesoro in paesi più vicini al sole: tra i vigneti di Francia e nelle pianure d’Italia; e lei potrà visitare i luoghi più importanti della storia antica e moderna, e avere un assaggio della vita nelle città, e imparerà a dar valore a se stessa attraverso un giusto confronto con gli altri.
Allora viaggerò? Con voi, signore?
Soggiornerai a Parigi, a Roma e a Napoli; a Firenze, a Venezia e a Vienna; ripercorrerai i miei passi, e ovunque io abbia lasciato l’impronta del mio zoccolo si poserà il tuo piede di silfide.
Dieci anni fa ho attraversato in lungo e in largo l’Europa, quasi in preda alla pazzia, con la rabbia, il disgusto e l’odio come compagni di viaggio; adesso tornerò a visitarla guarito e purificato, con un angelo consolatore.
A queste parole risi. Ma io non sono un angelo dissi con decisione e non intendo esserlo finché non morirò. Voglio solo essere me stessa.
Signor Rochester, non dovete aspettarvi né pretendere niente di angelico da me...
Perché non lo avrete, come io non lo avrò da voi: non riesco nemmeno a immaginarlo.
Che cosa immaginate dunque al mio riguardo? Per un po’ sarete forse come siete ora...
Per pochissimo tempo, però; poi diventerete più freddo, e poi capriccioso; e infine diventerete arcigno, e io dovrò darmi un gran da fare per farmi volere bene; ma una volta che vi sarete abituato a me, forse tornerete a volermene...
A volermi bene, ho detto, non ad amarmi. Immagino che il vostro amore evaporerà in sei mesi, o meno.
Ho notato, nei libri scritti da uomini, che questo è considerato il periodo massimo a cui può arrivare l’ardore di un marito.
Ma dopotutto, spero che il mio diletto signore continuerà ad apprezzarmi almeno come amica e come compagna.
Apprezzarti!
E volerti ancora bene!
Credo che te ne vorrò ancora, e sempre di più; e ti costringerò ad ammettere che non solo ti voglio bene, ma ti amo...
Con sincerità e fervore, e per l’eternità. Non siete dunque capriccioso, signore? Con le donne che mi piacciono solo per il loro viso, sono un vero satanasso quando scopro che non hanno né anima né cuore...
Quando si rivelano banali, frivole, e magari anche stupide, rozze e di pessimo carattere; ma di fronte a un occhio limpido e a una lingua pronta, a uno spirito focoso e a un carattere che si piega ma non si spezza...
Duttile e saldo a un tempo, malleabile e coerente...
Allora sono sempre tenero e sincero. E avete mai trovato una persona con un carattere simile, signore?
L’avete mai amata? L’amo adesso. Ma prima di me?
Ammesso che io sia davvero all’altezza dei vostri alti parametri.
Non ho mai incontrato nessuna come te, Jane. Tu mi compiaci, e mi domini...
sembra che tu ti sottometta, e io amo quel senso di arrendevolezza che comunichi; e mentre io avvolgo la morbida matassa di seta intorno al dito, ecco che un fremito mi risale lungo il braccio fino al cuore.
Sento il suo influsso... e ne sono conquistato; ed è un influsso più dolce di quanto riesca a esprimere, e la conquista a cui mi sottometto ha una magia che va oltre ogni trionfo.
Perché sorridi, Jane? Che cosa significa quell’espressione ineffabile e misteriosa?
Stavo pensando, signore , stavo pensando a Ercole e a Sansone con le loro incantatrici... A questo stavi pensando, mio piccolo elfo... Tacete, signore!
In questo momento non sapete quello che dite, così come quei signori non sapevano quel che facevano.
E comunque, se si fossero sposati, non c’è dubbio che la loro durezza di mariti avrebbe compensato la loro debolezza di pretendenti; e così sarà per voi, temo.
Chissà come mi risponderete tra un anno, quando vi chiederò un favore che non avrete voglia di farmi.
Chiedimi qualcosa ora, Janet... Anche una cosa da nulla: mi piace quando mi implori... Certo che lo farò, signore, ho già pronta la mia richiesta. Parla dunque!
Ma se mi guardi con quel sorriso, dirò di sì senza sapere a cosa, e mi renderò ridicolo.
Niente affatto, signore; chiedo solo questo: non mandate a prendere i gioielli, e non mettetemi rose in testa: sarebbe come orlare d’oro il semplice fazzoletto che avete in tasca.
Sarebbe come dorare l’oro fino6, lo so.
Dunque acconsento alla tua richiesta... per ora. Revocherò l’ordine inviato al mio banchiere. Ma ancora non mi hai chiesto niente, mi hai solo chiesto di non farti un regalo. Riprova.
Ebbene, signore, abbiate la bontà di soddisfare la mia curiosità, che riguardo a un certo fatto è molto stuzzicata.
Sembrava turbato.
Cosa?
Cosa?
si affannò a ripetere. La curiosità è pericolosa: ho fatto bene a non giurare che avrei esaudito qualsiasi richiesta... Ma non può esserci alcun pericolo nell’accettare questa, signore.
Allora parla, Jane; ma preferirei che, invece di farmi una semplice domanda riguardo a quello che potrebbe essere un segreto, tu mi chiedessi la metà dei miei beni.
Ma come, re Assuero!
Che cosa me ne faccio di metà dei vostri beni?
Mi avete presa per un usuraio ebreo che cerca di fare un buon investimento in terreni?
Preferirei di gran lunga avere la vostra fiducia.
Non vorrete certo negarmi la fiducia, se mi ammettete nel vostro cuore!
Avrai tutta la fiducia che vale la pena di avere, Jane, ma per l’amor di Dio, non chiedermi di caricarti di un peso inutile!
Non anelare il veleno... Non trasformarti in una perfetta Eva sotto i miei occhi!
Perché no, signore?
Mi avete appena detto quanto vi è piaciuto essere conquistato e quanto gradite essere persuaso con insistenza.
Non credete che farei meglio ad approfittare della confessione e a blandirvi e implorarvi e anche a piangere e a mettere il broncio se necessario solo per dimostrare il mio potere su di voi?
Ti diffido dal fare esperimenti di questo tipo.
Prova a essere invadente e a prenderti delle libertà, ed è finita.
Davvero, signore?
Vi arrendete presto.
Che aria severa!
Avete le sopracciglia spesse come uno delle mie dita, e la vostra fronte sembra, come ho letto una volta in una poesia indimenticabile, una riserva di tuoni sotto strati d’azzurro.
Immagino che avrete sempre quella faccia, una volta sposato.
E se quella sarà la tua faccia, una volta sposata, io, da buon cristiano, abbandonerò presto l’idea di unirmi a un folletto, o a una salamandra.
Ma volevi chiedermi qualcosa, bestiolina mia... Avanti, sputa il rospo! Ah, avete smesso di essere così ingessato...
E a me piacciono molto di più gli uomini rudi degli adulatori, e preferisco di gran lunga essere una bestiolina che un angelo. Ecco quello che volevo chiedervi: perché vi siete data tanta pena per farmi credere di voler sposare la signorina Ingram?
Tutto qui?
Grazie a Dio, temevo peggio!
E a questo punto distese le sopracciglia corvine, chinò lo sguardo sorridendomi e mi accarezzò i capelli, come se fosse sollevato per aver scampato un pericolo.
Penso di potertelo confessare proseguì, anche se so che ti arrabbierai un po’, Jane... E ho visto come sprizzi scintille quando ti arrabbi. Ieri sera, al chiaro di luna, eri tutta un fuoco quando ti sei ribellata al destino e hai rivendicato il diritto a essere uguale a me.
Tra l’altro, Janet, sei stata tu a proporti. Certo che sono stata io, ma veniamo al punto, se non vi dispiace, signore...
La signorina Ingram?
Ebbene, ho finto di corteggiare la signorina Ingram perché volevo che tu ti innamorassi pazzamente di me come io mi ero innamorato pazzamente di te; e sapevo che la gelosia sarebbe stata l’alleato migliore per raggiungere il mio scopo.
Complimenti! Che piccineria...
Non siete più grande della punta del mio mignolo.
È stata davvero una vergogna, uno scandalo e un’infamia comportarsi così!
Non v’importa nulla dei sentimenti della signorina Ingram, signore?
Tutti i suoi sentimenti si riducono a uno: l’orgoglio.
E l’orgoglio va umiliato. Hai provato gelosia, Jane?
Non ha importanza, signor Rochester, questo non deve interessarvi in alcun modo. Rispondete sinceramente ancora una volta: non pensate che la signorina Ingram soffrirà per la vostra falsità e la vostra leggerezza?
Non si sentirà tradita e abbandonata?
Impossibile!
Se ti ho detto che è stata lei, al contrario, a lasciare me: è bastata l’idea della mia insolvenza a raffreddare, o meglio a spegnere tutto il suo ardore in un attimo.
Avete una mente bizzarra e portata all’intrigo, signor Rochester.
Temo che in certi casi i vostri principi siano perlomeno eccentrici.
I miei principi non sono mai stati educati, Jane: è possibile che siano cresciuti un po’ storti per mancanza d’attenzione.
Ve lo chiedo ancora una volta, e seriamente: posso godere di questo enorme bene che mi è stato concesso, senza temere che qualcun altro soffra l’amara pena che provavo io fino a poco tempo fa?
Sì che puoi, cara la mia bambina.
Non c’è nessun altro essere al mondo che mi ami di un amore puro com’è il tuo per me... E la fiducia che ho nel tuo affetto, Jane, è un balsamo dolcissimo per la mia anima.
Volsi le labbra verso la mano posata sulla mia spalla. Lo amavo moltissimo, più di quanto osassi dire, più di quanto potessero esprimere le parole. Chiedimi qualcos’altro disse dopo un po’, mi piace quando mi chiedi qualcosa, e dartelo.
Anche questa volta avevo una richiesta pronta.
Informate delle vostre intenzioni la signora Fairfax, signore: mi ha vista con voi ieri sera nell’atrio, ed è rimasta molto turbata.
Datele qualche spiegazione prima che io la riveda.
Mi addolora essere giudicata male da una brava persona come lei.
Va’ in camera tua e mettiti il cappello rispose lui.
Voglio che mi accompagni a Millcote stamattina; e mentre ti prepari, io chiarirò le idee alla vecchia signora.
Avrà forse pensato, Janet, che tu abbia rinunciato al mondo per l’amore, e che tu abbia fatto un buon affare?
Secondo me ha pensato che mi sono dimenticata della mia posizione, e voi della vostra, signore.
Posizione! Posizione!
La tua posizione è nel mio cuore, e al collo di chi osa insultarti, adesso e sempre... Va’.
Fui pronta in un baleno; e quando sentii Rochester uscire dal salotto della signora Fairfax, mi affrettai a scendere ed entrai nella stanza.
La vecchia signora aveva chiaramente interrotto la sua lettura mattutina delle Scritture: la Bibbia era aperta davanti a lei, con i suoi occhiali posati sopra.
Quell’occupazione, tralasciata per ascoltare l’annuncio di Rochester, sembrava dimenticata; gli occhi, fissi sulla parete vuota di fronte a lei, esprimevano la sorpresa di una mente tranquilla messa in subbuglio da una notizia inconsueta.
Vedendomi si riscosse: fece uno sforzo per sorridermi, e mise insieme qualche parola di congratulazione; ma il sorriso si spense, e la frase rimase a metà.
Sollevò gli occhiali, chiuse la Bibbia e allontanò la sedia dal tavolo.
Sono sbalordita, signorina Eyre cominciò, non so bene cosa dirvi.
Non avrò per caso sognato?
Qualche volta quando sono sola mi assopisco un po’ e immagino cose che non sono mai successe.
Più di una volta, durante questi sonnellini, mi è sembrato di vedere il mio diletto marito, morto quindici anni or sono, entrare e sedersi di fianco a me, e persino di sentirlo chiamarmi per nome, Alice, come un tempo.
Ora ditemi, è proprio vero che il signor Rochester vi ha chiesto di sposarlo?
Non ridete di me, ho davvero l’impressione che cinque minuti fa sia entrato e mi abbia detto che tra un mese sarete sua moglie.
L’ha detto anche a me risposi.
Sul serio?
E voi gli credete?
Avete accettato? Sì.
Mi guardò strabiliata.
Non l’avrei mai creduto.
È un uomo orgoglioso, i Rochester lo sono sempre stati: e suo padre, almeno, amava il denaro.
E lui è sempre stato considerato una persona oculata.
Ha davvero intenzione di sposarvi?
Così mi dice.
Mi squadrò da capo a piedi: i suoi occhi mi dissero che non aveva trovato in me attrattive tali da risolvere l’enigma.
Proprio non capisco! continuò.
Ma senza dubbio è così, visto che lo dite voi.
Come andrà a finire, non saprei dirlo; proprio non lo so.
In questi casi di solito è preferibile una parità di condizione economica e sociale, e poi ci sono vent’anni di differenza tra voi due.
Potrebbe quasi essere vostro padre.
Assolutamente no, signora Fairfax! esclamai, punta sul vivo.
Non sembra affatto mio padre!
Nessuno, a vederci insieme, penserebbe mai una cosa del genere, nemmeno per un istante.
Il signor Rochester sembra un uomo di venticinque anni, ed è come se lo fosse!
Ma davvero vi sposa per amore?
domandò.
Ero così ferita dalla sua freddezza e dal suo scetticismo che mi vennero le lacrime agli occhi.
Mi dispiace addolorarvi continuò la vedova, ma siete così giovane e conoscete così poco gli uomini che volevo mettervi in guardia.
Non è tutto oro quel che luccica dice un vecchio proverbio, e in questo caso ho davvero paura che ci troveremo davanti a qualcosa che né io né voi ci aspettiamo.
Perché? Sono forse un mostro? dissi.
È così impossibile che il signor Rochester provi un affetto sincero per me?
Ma no, non c’è niente che non vada, e ultimamente siete molto migliorata; e il signor Rochester, oserei dire, vi è affezionato.
Ho sempre notato che eravate la sua beniamina.
Certe volte, per il vostro bene, questa sua spiccata preferenza per voi mi ha fatta sentire un po’ a disagio, e avrei voluto mettervi in guardia; ma lasciarvi intendere che nel suo interesse potesse esserci del marcio...
Sapevo che un’idea del genere vi avrebbe turbata, e forse anche offesa; e siete sempre stata così discreta, così schiva e piena di buonsenso, che speravo foste in grado di difendervi da sola.
Ieri sera non posso dirvi quanto mi sia preoccupata cercandovi in tutta la casa senza trovarvi, né voi né il signor Rochester; e poi, a mezzanotte, vi ho vista rientrare con lui.
Bene, non pensiamoci più adesso la interruppi spazientita, non è successo niente, mi pare che basti.
Spero che continui a non succedere niente disse. Ma credetemi, la prudenza non è mai troppa. Cercate di tenere a bada il signor Rochester: diffidate anche di voi stessa, non solo di lui. Quelli della sua condizione di solito non sposano le istitutrici.
Mi stavo davvero irritando; per fortuna, entrò di corsa Adèle.
Lasciate venire anche me... Lasciate venire anche me a Millcote!
esclamò.
Il signor Rochester non vuole, anche se nella nuova carrozza c’è un sacco di posto.
Vi prego, Mademoiselle, ditegli di lasciarmi venire.
Va bene, Adèle e mi affrettai a seguirla fuori dalla stanza, felice di abbandonare la mia tetra consigliera.
La carrozza era pronta: la stavano portando dal retro davanti alla porta di casa, dove Rochester andava su e giù con Pilot alle calcagna.
Adèle può accompagnarci, non è vero, signore?
Le ho detto di no. Niente marmocchi al seguito... Voglio solo te.
Lasciatela venire, signor Rochester, vi prego: sarebbe meglio.
Assolutamente no, sarebbe d’impaccio invece.
Il tono era perentorio, e anche l’espressione lo era.
Io ero raggelata dagli avvertimenti della signora Fairfax, e avvilita dai suoi dubbi: una sensazione di instabilità e di incertezza stava distruggendo le mie speranze.
Era come se avessi perso una parte del mio potere su di lui.
Mi disposi meccanicamente a obbedirgli, senza argomentare oltre, ma mentre mi aiutava a salire in carrozza mi guardò in faccia.
Che cosa succede? chiese.
Tutta la tua allegria è scomparsa.
Vuoi davvero che venga anche la piccola?
Ti dispiacerebbe tanto se rimanesse qui?
Preferirei di gran lunga che venisse, signore.
E allora vola a prendere il cappello e torna in un baleno!
gridò ad Adèle.
Lei obbedì e corse via al galoppo.
Dopotutto, non sarà un gran disturbo per una mattina disse, visto che tra poco ti avrò tutta per me, assieme ai tuoi pensieri, la tua conversazione, la tua compagnia, e per tutta la vita.
Una volta in carrozza, per esprimere la sua gratitudine Adèle cominciò a baciarmi, ma fu subito relegata in un angolo, vicino al signor Rochester. Lei allora, intimidita dalla severità del suo vicino di posto, si girò a sbirciare me: a lui, irritato com’era, non osava rivolgere la parola.
Lasciatela venire accanto a me lo pregai. Lì forse vi darà noia, signore, da questa parte c’è molto più posto. Lui allora me la passò come avrebbe fatto con un cagnolino. La manderò comunque in collegio disse, ma questa volta sorrise.
Adèle, a queste parole, chiese se sarebbe andata in collegio sans Mademoiselle.
Certo, rispose lui, assolutamente sans Mademoiselle; perché io porterò Mademoiselle sulla luna, e lì cercherò una caverna in una delle bianche vallate tra le cime dei vulcani, e Mademoiselle vivrà lassù con me e me soltanto.
Ma non avrà niente da mangiare, la farete morire di fame protestò Adèle.
Raccoglierò manna per lei mattina e sera: le pianure e le colline sulla luna sono bianche di manna, Adèle.
Ma vorrà scaldarsi: come farà ad accendere il fuoco?
Sulla luna il fuoco scaturisce dalle montagne: quando avrà freddo la porterò in cima a una montagna e la farò sdraiare sull’orlo di un cratere.
Oh, qu’elle y sera mal... peu confortable! E i suoi vestiti si rovineranno tutti... Come farà ad averne di nuovi?
Su questo punto il signor Rochester ammise la sua perplessità.
Hmm!
disse.
Tu cosa faresti, Adèle?
Prova un po’ a cercare una soluzione.
Cosa ne diresti di una nuvola bianca o rosa per vestito?
E poi si potrebbe tagliare anche una bellissima sciarpa da un arcobaleno.
Sta molto meglio così concluse Adèle, dopo averci pensato su.
E poi si stuferebbe a stare sola con voi sulla luna.
Se io fossi Mademoiselle, non accetterei mai di accompagnarvi. Ma lei ha accettato, mi ha dato la sua parola. Ma come fate a portarla lassù? Non c’è mica una strada che va sulla luna... C’è solo aria, e nessuno di voi due sa volare. Adèle, guarda quel campo.
Avevamo ormai varcato i cancelli di Thornfield, e la carrozza filava lesta e senza intoppi sulla strada di Millcote, che il recente temporale aveva liberato dalla polvere.
Ravvivato dalla pioggia, il verde delle basse siepi e degli alberi brillava su un lato e sull’altro del percorso.
In quel campo, Adèle, stavo camminando una sera tardi, più o meno due settimane fa, la sera del giorno in cui mi aiutasti a raccogliere il fieno nel frutteto; e poiché ero stanco di rastrellare, mi sedetti a riposare su un muricciolo, tirai fuori un quadernetto e una matita e cominciai a scrivere di una disavventura che mi era capitata tanto tempo fa, e del desiderio che avevo di essere un giorno felice.
Scrivevo molto in fretta, sebbene la luce si affievolisse sul foglio, quando sul sentiero giunse una creatura e si fermò a due metri da me. La guardai.
Era un essere minuscolo con un velo sottilissimo in capo.
Gli feci cenno di avvicinarsi, e quando mi fu accanto mi arrivava alle ginocchia.
Nessuno di noi due disse nulla, non a parole almeno; ma io lessi nei suoi occhi, e la creatura lesse nei miei, e dal nostro muto colloquio questo fu ciò che appresi: Era una fata, e veniva dal paese degli Elfi, e il suo compito era farmi felice: dovevo perciò seguirla fuori da questo mondo in un luogo solitario la luna, per esempio e accennò con la testa alla falce che stava spuntando sopra la collina di Hay: mi disse della caverna d’alabastro e della valle d’argento dove avremmo potuto vivere.
Le dissi che mi sarebbe piaciuto andare con lei, ma le ricordai, come tu hai ricordato a me, che non avevo ali per volare.
Oh rispose la fata, questo non ha importanza!
Ecco qui un talismano che spazzerà via ogni difficoltà e mi offrì un bell’anello d’oro.
Mettilo all’anulare della mia mano sinistra disse e io sarò tua e tu sarai mio, e insieme lasceremo la terra per trovare il nostro cielo lassù.
E accennò ancora alla luna.
L’anello, Adèle, è nella tasca dei miei pantaloni sotto forma di una sovrana; ma intendo trasformarla nuovamente in anello, al più presto.
Ma cosa c’entra Mademoiselle con tutto questo? Non m’importa della fata: non era Mademoiselle che volevate portare sulla luna? Mademoiselle è una fata le sussurrò lui in tono misterioso.
A quel punto io le dissi di non badare ai suoi scherzi, e lei, da parte sua, manifestando una discreta dose di sano scetticismo francese, definì Rochester un vrai menteur; dopo di che lo assicurò che non avrebbe dato certo retta ai suoi contes de fées e che du reste, il n’y avait pas de fées, et quand même il y en avait sicuramente non sarebbero apparse a lui, e tanto meno gli avrebbero dato degli anelli, o si sarebbero offerte di andare a vivere con lui sulla luna.
L’ora che passammo a Millcote fu un vero tormento per me.
Rochester mi costrinse a entrare in un certo negozio di sete, dove mi obbligò a scegliere mezza dozzina di abiti.
L’idea non mi allettava affatto, e lo pregai di rimandare l’acquisto: ma no, bisognava concludere subito.
A furia di trattative condotte a bisbigli concitati, riuscii a ridurre il numero degli abiti a due: questi due, però, voleva assolutamente sceglierli lui.
Preoccupata, vidi i suoi occhi passare in rassegna le pezze dai vivaci colori, per fissarsi infine su una sontuosa seta di una brillante sfumatura ametista e un superbo raso rosa.
Sempre bisbigliando, gli dissi allora che avrebbe anche potuto comprarmi una veste d’oro e un cappello d’argento, ma io non mi sarei mai arrischiata a indossare indumenti scelti da lui.
Con grande difficoltà, visto che era testardo come un mulo, lo convinsi a optare invece per un sobrio rasone nero e una seta grigio perla.
Per questa volta passi disse, ma un giorno mi avrebbe costretta a far concorrenza a un giardino fiorito.
Fui ben felice di farlo uscire dal negozio, e in seguito da una gioielleria: più insisteva a fare acquisti per me, più io mi sentivo ardere le guance per la vergogna e l’umiliazione.
Quando infine risalimmo in carrozza e mi abbandonai stremata sul sedile, mi ricordai di ciò che, nel turbine degli eventi, belli e brutti, avevo completamente dimenticato: la lettera di mio zio, John Eyre, alla signora Reed, e la sua intenzione di adottarmi e nominarmi sua erede.
Sarebbe davvero un sollievo pensai se potessi avere una mia indipendenza, anche minima; non posso sopportare l’idea di lasciarmi vestire come una bambola da Rochester, o di starmene lì tutti i giorni come una specie di Danae sotto una pioggia d’oro.
Una volta a casa scriverò subito a Madeira per comunicare a mio zio John che sto per sposarmi e con chi: se solo avessi la prospettiva, un giorno, di poter portare a mio marito una dote, sopporterei meglio il fatto di essere mantenuta da lui adesso.
E un po’ sollevata da questo pensiero , mi avventurai ancora una volta a incrociare lo sguardo innamorato del mio signore, che non smetteva mai di cercare il mio, sebbene io perlopiù distogliessi gli occhi e il viso.
Sorrideva; e pensai che quello era il sorriso che un sultano, in un momento di felicità e di passione, avrebbe potuto concedere a una schiava coperta del suo oro e delle sue gemme: allora gli strizzai la mano che cercava continuamente la mia, e gliela restituii tutta rossa.
Non c’è bisogno che mi guardiate così dissi. Se continuate, indosserò i miei vecchi abiti di Lowood fino alla fine dei miei giorni.
Mi sposerò con questo vestito di percalle lilla: quella seta grigio perla usatela per farvi una vestaglia, e il raso nero per una bella serie di panciotti.
Lui si fregò le mani ridacchiando.
Oh, non è una meraviglia vederla e sentirla?
esclamò.
Che originalità, che arguzia!
Giuro che non scambierei questa inglesina per tutto il serraglio del Gran Turco, e nemmeno per le urì dagli occhi di gazzella!
Quell’allusione all’Oriente mi ferì di nuovo.
Io non ho nessuna intenzione di rimpiazzare un serraglio dissi, perciò toglietevi quest’idea dalla testa.
Se vi piace questo genere di cose, partite immediatamente per i bazar di Istanbul, e con un po’ del denaro che, a quanto pare, qui non riuscite a spendere come v’aggrada, compratevi una schiera di schiave!
E tu cosa farai, Janet, mentre io sarò impegnato a contrattare per qualche tonnellata di carne e per quell’assortimento di occhi neri?
Mi preparerò a partire come missionaria e a predicare la libertà alle donne schiavizzate, comprese le ospiti del vostro harem.
Chiederò d’esservi ammessa e organizzerò una rivolta; e voi, caro il mio pascià a tre code, vi troverete in men che non si dica in catene, e per quanto mi riguarda non consentirò mai a lasciarvi andare finché non avrete firmato la carta dei diritti più libertaria che un despota abbia mai concesso.
E io consentirò a essere alla tua mercé, Jane.
Non avrò nessuna pietà, signor Rochester, se mi implorate con quegli occhi.
Con un’espressione così, sono sicura che, qualunque garanzia mi darete sotto costrizione, il vostro primo atto, una volta libero, sarà di violare i patti.
Santo cielo, Jane, che cosa vuoi ottenere?
Ho paura che tu voglia obbligarmi a un matrimonio privato, oltre alla cerimonia che si celebra davanti a un altare.
E vuoi stipulare condizioni particolari, mi rendo conto...
Quali sono?
Voglio solo essere tranquilla con me stessa, signore, e non sentirmi schiacciata da una quantità di obblighi.
Ricordate che cosa mi avete detto di Céline Varens? Dei diamanti e delle stoffe preziose che le avete offerto in dono? Io non sarò la vostra Céline Varens inglese.
Continuerò a comportarmi come l’istitutrice di Adèle, e con quel lavoro mi guadagnerò vitto, alloggio e trenta sterline all’anno.
Con quel denaro provvederò al mio guardaroba, e da voi non pretenderò altro che...
Insomma, che cosa?
La vostra considerazione; io vi darò in cambio la mia, e saremo pari. Ah, certo che per sfacciataggine innata e orgoglio congenito non avete uguali disse lui.
Eravamo quasi arrivati a Thornfield. Ti farebbe piacere pranzare con me, oggi? mi chiese mentre stavamo varcando il cancello.
No, grazie, signore.
E perché no, grazie, se è lecito?
Non ho mai pranzato con voi, signore, e non vedo ragione di farlo ora, finché...
Finché cosa?
Hai un debole per le frasi a metà. Finché non potrò farne a meno.
Immagini forse che mangi come un orco o che mi nutra di cadaveri, per aver paura a condividere il desco con me? Non ho fatto alcuna ipotesi al riguardo, signore, ma desidero continuare a vivere come sono abituata ancora per un mese.
Voglio che tu ti liberi subito della schiavitù che è il tuo lavoro di istitutrice.
Perdonatemi, signore, ma non lo farò, no davvero.
Andrò avanti come ho sempre fatto.
Starò lontana da voi per tutto il giorno, come sono abituata. Potrete mandarmi a chiamare la sera, quando avrete voglia di vedermi, e io verrò; ma ad altre ore no.
Ho bisogno di fumare, Jane, o di fiutare un po’ di tabacco, per consolarmi di tutto questo, pour me donner une contenance, come direbbe Adèle; e sfortuna vuole che non abbia con me i miei sigari, e nemmeno la tabacchiera.
Ma ascolta... Abbassa la voce.
Adesso è il tuo turno, piccola tiranna, ma presto verrà il mio; e una volta che ti avrò acchiappata, e ti avrò tra le mani, io ti attaccherò a una catena come questa e toccò quella del suo orologio.
Proprio così, mia adorabile piccina, ti porterò nel petto, per paura di perdere il mio gioiello.
Disse queste parole aiutandomi a scendere dalla carrozza; e mentre tirava giù anche Adèle, io entrai in casa rifugiandomi al piano di sopra.
La sera puntualmente mi mandò a chiamare perché mi unissi a lui.
Non volendo passare tutto il tempo impegnata in una conversazione tête-à-tête, avevo preparato un intrattenimento per tenerlo occupato.
Mi ero ricordata della sua bella voce, e sapevo che gli piaceva cantare, come piace a quasi tutti i bravi cantanti. Io non avevo particolari doti canore, e secondo il giudizio pignolo di Rochester nemmeno musicali, ma quando l’esecuzione era buona adoravo ascoltare.
Non appena il crepuscolo, quell’ora così romantica, cominciò a calare il suo azzurro drappo stellato davanti alla vetrata della finestra, mi alzai, aprii il pianoforte e lo pregai, per amor del cielo, di cantarmi una canzone.
Lui rispose che ero una strega capricciosa, e che avrebbe preferito cantare un’altra volta, ma io ribattei che era proprio il momento ideale.
Ti piace la mia voce?
domandò.
Moltissimo.
Non avevo una particolare indulgenza per quella sua sensibilissima vanità, ma per una volta, e per motivi di convenienza, l’avrei assecondata e persino provocata.
Allora dovrai accompagnarmi al piano, Jane.
Benissimo, signore, ci proverò.
E ci provai, ma fui subito scacciata dallo sgabello e definita una piccola pasticciona. Dopo avermi allontanata senza tante cerimonie ma era proprio quello che desideravo!
prese il mio posto e cominciò ad accompagnarsi da solo, perché sapeva suonare, oltre che cantare.
Mi ritirai nel vano della finestra, e mentre ero lì seduta a guardare gli alberi immobili e il prato in ombra, la voce calda, accompagnata da un’aria dolcissima, cantò questa melodia: L’amor più vero che cuore abbia provato Nell’intimo suo ardente di passione Ad ogni vena in un istante infuse il fluire, l’essenza della vita.
Ogni giorno il suo arrivo era speranza, Era dolore la partenza sua; Se mai il suo passo giunger non udivo, Il sangue in ogni vena si gelava.
Felicità sognavo senza nome: Amarla, essere riamato, Per quella meta ardevo E il cuore era accecato.
Ma tra le nostre vite Un vasto iato si stende, Senza un sentiero, e infido Come la spuma dell’oceano verde.
Come una strada infestata dai briganti Dentro il fitto del bosco: Forza e Giustizia, Ira e Sventura Tra i nostri spiriti facean muro.
I perigli e gli ostacoli ho sprezzato, Ho ignorato ogni presagio: Le minacce, i tormenti, le oppressioni Con impeto ho sfidato.
L’arcobaleno, veloce come il lampo, Come in un sogno ho cavalcato; Ai miei occhi glorioso si ergeva Il figlio della pioggia e della luce.
Quella gioia tenera e solenne Ancora brilla tra le nubi oscure E di fosca tempesta Che si voglia addensare, non mi curo. No, non mi curo: ché il momento è dolce. Reclami pure aspra vendetta Su ali forti e rapide venendo Il male che ho affrontato!
Mi abbatta pure l’Odio fiero, Il Giusto allontanando E a me la furiosa Forza giuri Eterna ostilità: L’amore mio con la sua fede pura Nella mia mano la manina ha posto E l’anello nuziale consacrato I nostri cuori intreccerà, ha promesso.
L’amore mio baciandomi ha giurato Insieme a me di vivere e morire; Felicità, io t’ho raggiunta infine: Gioia d’amare e d’essere amato!
Si alzò e venne verso di me, con un’espressione ardente dipinta sul viso, i grandi occhi di falco fiammeggianti, i lineamenti trasfigurati dalla tenerezza e dalla passione.
Per un attimo vacillai, ma mi ripresi subito.
Volevo evitare qualunque romanticheria, qualunque effusione troppo audace, eppure rischiavo entrambe: dovevo affilare le armi per difendermi, e anche la lingua...
Quando mi fu vicino, gli chiesi in tono aspro chi intendesse sposare, adesso. Strana domanda, considerato che sei proprio tu a farmela, mia cara Jane.
Davvero?
Io la ritengo perfettamente naturale e necessaria: avete detto che la vostra futura moglie dovrà vivere e morire insieme a voi.
Che cosa intendete con questa idea pagana?
Quanto a me, non ho nessuna intenzione di morire con voi, potete starne certo.
Oh, tutto ciò che bramo, tutto ciò che chiedo è che tu viva con me!
La morte non è per creature come te!
Certo che sì: ho anch’io il diritto di morire quando verrà la mia ora, al pari di voi.
Ma certo non anticiperò il momento immolandomi come una vedova indiana! Perdonatemi per questa idea egoistica, e dimostratemi il vostro perdono con un bacio di riconciliazione.
No; vi prego di scusarmi.
A questo punto mi definì un piccolo essere crudele, e aggiunse che qualunque altra si sarebbe sciolta sentendo quei versi cantati in suo onore.
Lo assicurai che ero crudele per natura, proprio dura come una pietra, e che mi avrebbe trovata spesso così; non solo, ero anche determinata a mostrargli diverse asperità del mio carattere prima che finissero le prossime quattro settimane: era meglio che si rendesse conto fino in fondo che razza d’affare aveva fatto, finché era ancora in tempo per mandare tutto a monte.
Vuoi calmarti e ragionare?
Mi calmerò, se volete; quanto a ragionare, mi sembra che sia proprio quello che sto facendo, e per me è un punto d’onore.
Allora si adirò, si spazientì, sbuffò.
Molto bene pensai, puoi infuriarti e sbraitare quanto vuoi, ma questa è la strategia migliore da seguire con te, ne sono sicura.
Ti voglio più bene di quanto possa esprimere, ma non intendo cadere nel ridicolo con tutte queste smancerie: e a furia di punzecchiarti così, terrò lontano anche te dall’orlo dell’abisso; senza contare che il mio sarcasmo ci aiuterà a mantenere la distanza che più conviene a entrambi.
Pian piano riuscii davvero a farlo montare su tutte le furie; dopo di che, quando si fu ritirato tutto risentito dalla parte opposta della stanza, mi alzai e dissi, con naturalezza e il solito tono rispettoso: Vi auguro la buonanotte, signore.
Infine scivolai fuori da una porta laterale e me ne andai. Continuai con lo stesso sistema per tutto quel periodo di prova, e fu un successo.
Certo, lui si adirava spesso ed era intrattabile, ma nel complesso mi resi conto che quella situazione lo divertiva non poco, e che una sottomissione da agnello o una mitezza da colomba non solo avrebbero incoraggiato la sua indole dispotica, ma, contrarie com’erano al suo buonsenso, gli sarebbero risultate sgradite.
In presenza d’altri ero, come sempre, deferente e silenziosa, poiché ogni altro comportamento sarebbe stato fuori luogo; era solo nel corso delle nostre conversazioni serali che lo tormentavo dandogli del filo da torcere.
Lui tuttavia continuava puntualmente a mandarmi a chiamare quando l’orologio batteva le sette; adesso però, quando gli comparivo davanti, non mi accoglieva più con termini mielosi come amore o tesoro: le espressioni più gentili che mi riservava erano piccola perfida, elfo briccone, diavoletto, pazzerella e altre dello stesso tipo.
Invece di accarezzarmi, mi faceva delle smorfie; invece di stringermi la mano, mi appioppava un pizzicotto sul braccio; e al posto di un bacio sulla guancia, mi dava una severa tirata d’orecchi.
Ma andava bene così: al momento, preferivo di gran lunga queste rudi attenzioni a qualsiasi tenerezza.
La signora Fairfax mi guardava con approvazione, e le preoccupazioni che aveva per me svanirono: mi convinsi perciò di essere nel giusto.
Nel frattempo Rochester si lamentava che lo stavo riducendo pelle e ossa, e minacciava di vendicarsi duramente per quella condotta in un futuro molto vicino. Io ridevo tra me: Per il momento ti tengo abbastanza a bada pensavo e credo che ci riuscirò anche in seguito; e se questo metodo non funzionerà, ne troverò un altro.
Tuttavia il mio compito non era facile; spesso avrei preferito compiacerlo che stuzzicarlo.
Il mio futuro marito stava diventando tutto il mio mondo, e più ancora del mondo: era quasi la mia speranza del cielo.
Stava tra me e ogni mio pensiero religioso, come un’eclisse si frappone tra l’uomo e il sole pieno.
In quei giorni non riuscivo più a vedere Dio attraverso la Sua creatura, poiché di essa avevo fatto il mio idolo.
6 W.
Shakespeare, King John, atto IV, scena II . Capitolo 25 Il mese di fidanzamento era agli sgoccioli: ormai si contavano le ultime ore.
Il gran giorno si avvicinava e non c’era modo di differire la data delle nozze; anche i preparativi erano terminati.
Io, perlomeno, non avevo più nulla da fare: i bauli erano pronti, chiusi e legati, in piedi contro la parete della mia camera; l’indomani a quest’ora sarebbero già stati in viaggio per Londra e, a Dio piacendo, anch’io...
o meglio, non io, ma una certa Jane Rochester, una persona al momento sconosciuta.
Bisognava solo aggiungere i cartoncini con l’indirizzo: erano nel mio cassetto, quattro in tutto, e su ciascuno Rochester aveva scritto di suo pugno: Signora Rochester, Hotel ..., Londra.
Non riuscivo a convincermi ad attaccarli o a farli attaccare. La signora Rochester!
Per me non esisteva: sarebbe nata solo la mattina seguente, poco dopo le otto; e io volevo assicurarmi che fosse al mondo, viva e vegeta, prima di assegnarle tutti quei beni.
Era già tanto che nell’armadio laggiù, di fronte alla toeletta, degli abiti che a quanto si diceva le appartenevano avessero già sostituito l’abito nero di lana col quale ero arrivata da Lowood e il cappello di paglia: perché l’abito da sposa, quello grigio perla e il vaporoso velo appesi nell’armadio usurpato non appartenevano certo a me.
Chiusi l’anta per nascondere quelle strane vestimenta spettrali contenute all’interno e che, a quell’ora della sera le nove emanavano un chiarore ultraterreno nell’oscurità della stanza.
Ora ti lascio a te stesso, pallido sogno dissi, ho la febbre.
Sento il vento soffiare, uscirò all’aperto per sentirlo meglio.
Non era solo l’affanno dei preparativi a rendermi febbricitante, e nemmeno il grande cambiamento che mi attendeva, la nuova vita che sarebbe cominciata l’indomani: certo, entrambe le circostanze avevano il loro peso nel generare l’inquietudine, l’agitazione che mi spingevano a uscire a quell’ora così tarda nel giardino buio: ma c’era un terzo motivo a pesare ancora di più sul mio animo.
Avevo in cuore una strana ansia.
Era accaduto qualcosa che non riuscivo a comprendere; nessuno oltre a me aveva assistito all’episodio, nessuno sapeva quello che era successo la notte prima. Rochester era assente da casa, e non era ancora tornato: gli affari lo avevano costretto a raggiungere due o tre fattorie di sua proprietà a una trentina di miglia di distanza... affari che doveva sistemare di persona prima della partenza dall’Inghilterra. Aspettavo il suo ritorno, ansiosa di togliermi dal cuore quel peso, e di avere da lui la soluzione all’enigma che mi sconcertava. Attendi con me il suo arrivo, lettore, e quando gli rivelerò il mio segreto anche tu ne sarai messo a parte. Andai nel frutteto, spinta a cercarvi rifugio dal vento che per tutto il giorno aveva infuriato da sud senza tuttavia portare nemmeno una goccia di pioggia.
Invece di affievolirsi col calare della notte, soffiava ancora più rabbioso e più cupo: gli alberi erano continuamente piegati su un lato, senza mai torcersi, e nel corso di un’ora nemmeno una volta tornarono a drizzare le chiome, tanta era la violenza che piegava i rami verso nord...
Trascinate da quelle raffiche, le nuvole si rincorrevano ammassandosi l’una sull’altra, tanto che in tutta quella giornata di luglio non si era visto nemmeno uno spiraglio d’azzurro.
Tuttavia fu con una sorta di selvaggio piacere che corsi incontro al vento, abbandonando la mia mente tormentata allo smisurato torrente d’aria che rombava attraverso lo spazio.
Percorrendo il sentiero fiancheggiato dagli allori mi trovai di fronte ai resti dell’ippocastano: si ergeva monco e nero, col tronco spaccato nel mezzo, come un’orribile bocca aperta.
Le due metà non si erano separate perché la base solida e le radici forti le avevano tenute insieme, anche se erano ormai entrambe senza vita, poiché la linfa non poteva più scorrervi: i grandi rami da una parte e dall’altra erano morti, e le tempeste del prossimo inverno ne avrebbero certo abbattuta una o entrambe; al momento, tuttavia, formavano ancora un albero...
una rovina, certo, ma ancora intera.
Avete fatto bene a tenervi strette l’una all’altra dissi, come se quelle due schegge gigantesche fossero vive e potessero udirmi.
Credo che, pur ferite come siete, carbonizzate e scorticate, ci sia ancora in voi un fremito di vita che sale dalle fedeli e oneste radici a cui siete aggrappate: non avrete mai più foglie verdi, né uccelli che nidificano e cantano idilli tra i vostri rami; il tempo della gioia e dell’amore è finito per voi...
Eppure non siete sole, ognuna di voi ha una compagna a cui chiedere conforto nella disgrazia.
Mentre alzavo lo sguardo verso di loro, la luna apparve per un attimo nella porzione di cielo visibile nella spaccatura, un disco rosso sangue e velato per metà; sembrò lanciarmi un’occhiata stupefatta e tetra, poi fu di nuovo inghiottita dalle nubi che correvano dense e veloci.
Per un attimo il vento calò intorno a Thornfield, ma lontano, sui boschi e sull’acqua continuò a risuonare un gemito pieno di malinconia e di strazio: ascoltarlo era così triste che corsi via. Mi misi allora a gironzolare per il frutteto, raccolsi le mele sparse in gran copia sull’erba intorno alle radici degli alberi, divisi i frutti maturi da quelli acerbi, li portai in casa e li misi nella dispensa.
Dopo di che andai in biblioteca per controllare che il fuoco fosse acceso, perché, sebbene fosse estate, sapevo che in quelle cupe serate a Rochester piaceva vedere un allegro focolare al suo ritorno: sì, il fuoco era acceso da un po’, e ardeva a tutto spiano.
Spostai la sua poltrona vicino al caminetto, e vi accostai il tavolino; abbassai le tende e feci portare le candele che avrei acceso di lì a poco.
Più inquieta che mai dopo tutti questi preparativi, non riuscivo a star seduta e neppure a rimanere in casa; il piccolo orologio nella stanza e la vecchia pendola batterono insieme le dieci.
Si sta facendo tardi!
dissi tra me.
Correrò al cancello; ogni tanto appare la luna, e potrò vedere un bel tratto di strada.
Forse sta per arrivare, e andandogli incontro mi risparmierò qualche minuto di attesa.
Il vento ululava alto tra i grandi alberi che proteggevano la cancellata, ma la strada, per quanto riuscivo a vedere a destra e a sinistra, era silenziosa e deserta; a parte l’ombra delle nuvole che la attraversavano ogni tanto quando spuntava la luna, era solo una lunga striscia pallida, e non si vedeva anima viva.
Una lacrima infantile mi offuscò la vista mentre aguzzavo gli occhi, una lacrima di delusione e di impazienza; vergognandomi, mi affrettai ad asciugarla.
Tuttavia, non mi mossi; la luna si chiuse definitivamente nei suoi recessi, riparandosi dietro la sua densa cortina di nubi; la notte si fece buia; sospinta dal vento, cominciò a cadere la pioggia.
Come vorrei che arrivasse, come lo vorrei!
esclamai, in preda a un brutto presentimento.
Lo aspettavo per l’ora del tè, e ormai era buio: che cosa lo tratteneva?
Aveva forse avuto un incidente?
Ripensai all’episodio della sera prima, e lo interpretai come un presagio di sventura.
Temevo che le mie speranze fossero troppo rosee per realizzarsi; e negli ultimi tempi ero stata così felice da immaginare che la mia fortuna avesse raggiunto il punto più alto e dovesse per forza declinare.
Non posso certo tornare in casa pensai.
Non posso starmene seduta accanto al fuoco mentre lui è lontano, esposto alla furia degli elementi; meglio stancare le membra che straziarmi il cuore...
Gli andrò incontro.
E dunque mi avviai; camminavo in fretta, ma non andai lontano: prima di aver percorso un quarto di miglio udii un fracasso di zoccoli, e vidi un cavaliere arrivare al gran galoppo, con un cane che gli correva accanto.
Via tutti i brutti presentimenti!
Era lui: eccolo lì, in groppa a Mesrour, con Pilot al seguito.
Mi vide, perché la luna aveva aperto uno squarcio azzurro nel cielo e avanzava, luminosa e pallida; si tolse il cappello, sventolandolo sopra la testa.
Gli corsi subito incontro. Ecco!
esclamò chinandosi sulla sella per tendermi la mano. Non puoi proprio fare a meno di me, è chiaro.
Avanti, metti il piede sulla punta del mio stivale e dammi tutte e due le mani...
Monta, su! Obbedii: la gioia mi rendeva agile, e con un balzo fui seduta davanti a lui.
Fui accolta da un caloroso bacio, e anche da un’espressione vittoriosa e un po’ tronfia che mandai giù come meglio potevo.
Dopo di che, frenando la sua esultanza, mi chiese: Ma è successo qualcosa, Janet? Come mai mi sei venuta incontro a quest’ora? Qualche brutta notizia? No, ma temevo che non sareste più arrivato. Non ce l’ho fatta ad aspettarvi in casa, soprattutto con questa pioggia e questo vento. Pioggia e vento, puoi dirlo! Sei bagnata come una sirena; copriti col mio mantello... Ma credo che tu abbia la febbre, Jane, hai le guance e le mani bollenti. Ripeto, è successo qualcosa?
No, ora va tutto bene, non ho più paura e sono contenta.
Allora ti sei spaventata.
Abbastanza, ma vi racconterò strada facendo, signore, e penso che riderete delle mie preoccupazioni.
Riderò, e di cuore, quando domani sarà passato; fino a quel momento non oso, perché non sono sicuro di farcela.
Ma sei proprio tu? Quella che in quest’ultimo mese mi sfuggiva dalle mani come un’anguilla, spinosa come una rosa selvatica? Non potevo sfiorarti con un dito senza pungermi, e adesso mi sembra di avere tra le braccia un agnellino smarrito.
Sei uscita dall’ovile per cercare il tuo pastore, vero, Jane?
Mi siete mancato, ma adesso non vi inorgoglite troppo.
Eccoci arrivati a Thornfield, fatemi scendere.
Mi mise a terra, e mentre John portava via il cavallo mi seguì nell’atrio dicendomi di indossare in fretta qualcosa di asciutto e di raggiungerlo in biblioteca; e mentre mi avviavo verso le scale mi fermò per raccomandarmi di non farlo aspettare.
Promisi, e cinque minuti dopo ero da lui. Lo trovai che stava cenando.
Prendi una sedia e fammi compagnia, Jane: se Dio vuole, questo è il penultimo pasto che consumerai a Thornfield per un bel po’.
Mi sedetti vicino a lui, ma gli dissi che non potevo mangiare.
È per la prospettiva del viaggio, Jane?
O è il pensiero di andare a Londra che ti toglie l’appetito?
Questa sera non riesco a vedere nessuna prospettiva, signore, e quasi non so che pensieri ho per la testa.
Sembra tutto così irreale...
A parte me: io sono abbastanza tangibile... Toccami.
Voi, signore, siete la cosa più inconsistente di tutte: siete solo un sogno.
Lui mi tese la mano, ridendo.
E questa è un sogno?
disse avvicinandomela agli occhi.
Aveva una mano ben fatta, muscolosa e forte, e un braccio lungo e vigoroso.
Sì, è un sogno, anche se riesco a toccarla dissi scostandola.
Avete finito di cenare, signore?
Sì, Jane.
Suonai la campanella e ordinai di portare via il vassoio.
Quando fummo di nuovo soli attizzai il fuoco, poi mi sedetti su uno sgabello ai piedi del padrone di casa.
È quasi mezzanotte dissi.
È vero, Jane; ma ricordi la tua promessa di vegliare con me la notte prima delle mie nozze?
Ricordo, sì, e manterrò la promessa, almeno per un’ora o due. Non ho voglia di andare a dormire. Hai finito di preparare le tue cose?
Sì, signore. Anch’io disse a sua volta.
Ho sistemato tutto quanto; e partiremo da Thornfield domani, mezz’ora dopo esser tornati dalla chiesa.
Molto bene, signore.
Che strano sorriso hai fatto quando hai detto molto bene, Jane!
Come si sono arrossate le tue guance! E come ti luccicano gli occhi!
Ti senti bene?
Credo di sì.
Credi!
Ma che succede?
Dimmi come ti senti.
Non riesco, signore, non ci sono parole per dirlo.
Vorrei che questo momento non finisse mai: chissà cosa potrebbe accadere una volta che sarà passato?
Ma questo è un attacco di malinconia, Jane. Sei sovraeccitata, o stanca. Voi vi sentite tranquillo e felice, signore? Tranquillo? No...
ma sono felice, nel profondo del cuore.
Alzai gli occhi per leggere i segni della felicità nei suoi tratti: aveva il viso arrossato e pieno di passione.
Abbi fiducia in me, Jane disse, libera il cuore da qualunque peso lo schiacci, lascia che lo sopporti io.
Che cosa temi?
Che non sarò un buon marito? Questo è l’ultimo dei miei pensieri. Sei agitata perché ti troverai in una situazione così diversa? Per la nuova vita che stai per affrontare? No.
Sono disorientato, Jane: il tuo sguardo e il tuo tono così palesemente tristi mi sconcertano e mi addolorano.
Esigo una spiegazione. E allora ascoltate, signore.
La notte scorsa eravate fuori casa, non è vero? Certo, lo so bene; e un momento fa hai accennato a qualcosa che è successo in mia assenza.
Nulla di grave, probabilmente, ma insomma ti ha turbata.
Sentiamo, dunque.
Forse qualcosa che ha detto la signora Fairfax? O hai sentito per caso qualcosa dalla servitù? Il tuo amor proprio, così sensibile, è stato ferito? No, signore. Scoccò la mezzanotte.
Attesi che il suono argentino del piccolo orologio in biblioteca cessasse, e che la pendola dell’atrio esaurisse i suoi cupi e vibranti rintocchi, poi continuai. Ieri sono stata tutto il giorno indaffarata e felice nel trambusto dei preparativi; perché non sono per niente turbata, come sembrate credere voi, da ossessioni o timori per la mia nuova posizione...
Nulla di tutto ciò.
Penso che sia meraviglioso sperare di poter vivere con voi, perché vi amo.
No, signore, non accarezzatemi adesso... Lasciatemi parlare senza interrompermi.
Ieri avevo piena fiducia nella Provvidenza, ed ero convinta che tutto concorresse al vostro bene e al mio: era una bella giornata, se ricordate... L’aria mite e il cielo sereno non destavano preoccupazioni riguardo al vostro viaggio e alla vostra sicurezza.
Dopo il tè ho passeggiato un poco davanti a casa, pensando a voi; e immaginandovi vi sentivo così vicino che la vostra presenza non mi mancava.
Pensavo alla vita che avevo davanti... la vostra vita, signore...
un’esistenza tanto più ampia e piena della mia, quanto lo sono le profondità del mare aperto in cui si riversano i torrenti rispetto all’alveo angusto in cui scorrono.
Mi domandavo perché i moralisti considerino questo mondo una landa desolata e triste: per me era fiorito come un giardino di rose. Al tramonto, l’aria si è raffreddata e il cielo si è coperto di nuvole, perciò sono rientrata.
Sophie mi ha chiamata di sopra a vedere il mio abito da sposa, che avevano appena portato, e sotto, nella scatola, ho trovato il vostro regalo...
il velo che, nella vostra prodigalità principesca, avevate ordinato a Londra, probabilmente deciso, visto che non avevo voluto gioielli, a costringermi con l’inganno a indossare qualcosa di altrettanto prezioso. Ho sorriso spiegandolo, pensando a come mi sarei presa gioco di voi per i vostri gusti aristocratici e i vostri sforzi per camuffare la vostra moglie plebea sotto attributi da nobildonna.
Pensavo che vi avrei portato il quadrato di semplice pizzo senza ricami che avevo confezionato io stessa per coprire il mio umile capo, chiedendovi se non era abbastanza per una donna che non poteva portare al marito né fortuna, né bellezza, né buone relazioni.
Immaginavo chiaramente la vostra espressione, e sentivo le vostre risposte da fiero democratico, le vostre sprezzanti proteste di non aver bisogno di aumentare la vostra ricchezza o di elevare la vostra posizione sposando un’ereditiera o una principessa.
Ma tu mi leggi dentro, piccola strega! esclamò Rochester.
Ma cosa hai trovato nel velo, oltre ai ricami?
Forse del veleno, o un pugnale, per essere così afflitta?
No, no, signore; a parte la stoffa pregiata e la squisitezza dei ricami, non ho trovato altro che l’orgoglio di Fairfax Rochester; e non mi ha spaventata, perché conosco bene quel demone.
Tuttavia, signore, quando si è fatto buio il vento si è alzato: soffiava anche ieri sera, non come adesso, intenso e furibondo, ma con un cupo, lamentoso suono, molto più pauroso.
Avrei voluto che foste a casa.
Sono entrata in questa stanza, e la vista della poltrona e del focolare spento mi ha raggelata. Sono andata a letto, ma non riuscivo a dormire...
Ero angosciata, sconvolta.
La bufera era sempre più violenta, e sotto il rumore del vento mi è sembrato di udire un altro suono, soffocato e ancora più lugubre; se provenisse dalla casa o dall’esterno da principio non avrei saputo dirlo, ma tra una raffica e l’altra si ripeteva, vago eppure dolente; alla fine mi sono detta che doveva essere il latrato di un cane in lontananza.
Sono stata felice che a un certo punto cessasse.
Quando mi sono addormentata, quella notte buia di tempesta è continuata in sogno.
E in sogno desideravo ancora che foste con me, e avevo la strana, dolorosa impressione che ci fosse qualche barriera a dividerci.
Per tutto il primo sonno, ho sognato di percorrere una strada tortuosa e sconosciuta; il buio completo mi circondava, e la pioggia mi scrosciava addosso; avevo al collo un bambino, una creatura minuscola e troppo debole per camminare, che tremava tra le mie braccia intirizzite e gemeva pietosamente.
Ero convinta, signore, che anche voi foste su quella strada, molto più avanti, e ogni mia fibra era tesa nello sforzo di raggiungervi, e cercavo in tutti i modi di pronunciare il vostro nome implorandovi di fermarvi...
Ma qualcosa mi impediva di avanzare e la voce mi moriva in gola; e sentivo che man mano che il tempo passava voi vi allontanavate sempre più. E questi sogni ti prostrano anche ora che ti sono vicino, Jane?
Piccola, inquieta creatura!
Dimentica queste penose visioni, e pensa solo alla felicità reale!
Tu dici di amarmi, Janet: sì, non lo dimenticherò, e tu non puoi negarlo.
Quelle parole non ti sono morte in gola.
Io le ho sentite, chiare e tenere; un po’ troppo solenni, forse, ma dolci come musica: Penso che sia meraviglioso sperare di poter vivere con voi, perché vi amo.
Mi ami, Jane?... Ripetimelo. Vi amo, signore... Con tutto il cuore.
Ebbene disse dopo qualche minuto di silenzio, è strano, ma queste parole mi sono entrate dolorosamente nel cuore.
Perché?
Forse perché le hai pronunciate con tanta serietà, con una sorta di fervore religioso, e perché lo sguardo che mi rivolgi ora è quello sublime della fede, della verità e della devozione: è troppo, è come avere accanto un puro spirito.
Riprendi la tua espressione perfida, Jane, quella che ti viene tanto bene: fammi uno di quei tuoi sorrisi sfacciati, irritanti, schivi; dimmi che mi detesti... prenditi gioco di me, fammi arrabbiare; fa’ qualsiasi cosa ma non commuovermi: preferisco essere esasperato che rattristato. Mi prenderò gioco di voi e vi farò arrabbiare quanto vorrete, quando avrò finito il mio racconto: ma ora ascoltatemi.
Credevo mi avessi detto tutto, Jane.
Credevo che l’origine della tua malinconia fosse in un sogno.
Scossi la testa.
Come!
C’è dell’altro, dunque?
Ma non posso nemmeno immaginare che sia qualcosa di importante.
Ti avverto fin d’ora che non ci crederò del tutto.
Va’ avanti.
La sua espressione preoccupata, una certa impazienza nei modi mi stupirono, tuttavia continuai.
Ho fatto un altro sogno, signore: ho sognato che Thornfield Hall era una tetra rovina, un rifugio di pipistrelli e di gufi.
Avevo l’impressione che della sua imponente facciata non rimanesse altro che la struttura esterna, un muro altissimo e pericolante.
Era una notte di luna, e io vagavo al suo interno, tra le rovine coperte di erbacce: ogni tanto inciampavo in un caminetto di marmo, ogni tanto nel frammento di un cornicione caduto. Avvolto in uno scialle, avevo ancora in braccio il bambino sconosciuto: per stanche che fossero le mie braccia, non potevo posarlo da nessuna parte... Anche se il suo peso mi impediva di andare avanti, dovevo tenerlo.
Ho sentito in lontananza un cavallo al galoppo, sulla strada, ed ero sicura che foste voi: stavate partendo per un paese remoto, e sareste rimasto via per molti anni.
Allora mi sono arrischiata e salire in fretta e furia sul muro pericolante, ansiosa di avvistarvi dall’alto: le pietre rotolavano sotto i miei piedi, i rami d’edera a cui mi aggrappavo cedevano, il bambino si stringeva terrorizzato al mio collo e quasi mi strangolava, ma alla fine riuscii ad arrivare in cima.
Vi ho visto come un punto che si rimpiccioliva sempre più sulla strada bianca.
Le raffiche erano così forti che non riuscivo a reggermi in piedi.
Mi sedetti sullo stretto spessore del muro, cercando di zittire il bambino impaurito che tenevo in grembo; quando avete svoltato a una curva della strada mi sono chinata in avanti per vedervi un’ultima volta, ma a quel punto il muro si è sgretolato, io mi sono mossa e il bambino mi è rotolato giù dalle ginocchia, poi ho perso anch’io l’equilibrio, sono caduta e mi sono svegliata.
E a questo punto è tutto finito, Jane.
È solo il preambolo, signore, il racconto deve ancora venire.
Svegliandomi, un bagliore mi ha ferito gli occhi.
Oh, è giorno! ho pensato. Mi sbagliavo: era solo un lume di candela. Ho immaginato che fosse entrata Sophie.
C’era un candelabro sulla toeletta, e l’anta dell’armadio, in cui avevo riposto l’abito da sposa e il velo prima di mettermi a letto, era aperta; di lì è arrivato un fruscio.
Sophie, che cosa fate? ho chiesto. Nessuna risposta, ma dall’armadio è uscita una sagoma: ha preso il candelabro, e tenendolo alto ha osservato gli abiti appesi nel baule addossato al muro. Sophie! Sophie!
ho ripetuto gridando: ancora silenzio.
Mi ero messa a sedere sul letto, e mi sono chinata in avanti: dapprima la sorpresa, e poi l’incredulità si sono impadronite di me; infine mi si è gelato il sangue nelle vene.
Signor Rochester, non era Sophie, e nemmeno Leah, né la signora Fairfax; e non era nemmeno no, ne ero certa, e lo sono tuttora non era nemmeno quella strana donna, Grace Poole.
Doveva essere per forza una di loro mi interruppe Rochester.
No, signore, vi giuro solennemente che non è così.
L’essere che mi stava di fronte non mi era mai capitato sotto gli occhi prima, qui a Thornfield; la statura, le forme erano del tutto nuove per me.
Descrivilo, Jane.
Sembrava una donna, signore, alta e robusta, con folti capelli scuri che le scendevano sulla schiena.
Non so cosa avesse addosso: era qualcosa di bianco e diritto, ma se fosse una camicia da notte, un lenzuolo o un sudario, non saprei dirlo.
L’hai vista in faccia?
All’inizio no, ma dopo un po’ ha preso il mio velo, l’ha sollevato contemplandolo a lungo, e poi se lo è messo in testa e si è girata verso lo specchio.
In quel momento, nella penombra, ho visto abbastanza bene il riflesso del viso e i lineamenti dentro la cornice ovale.
E com’era? Terrificante e spettrale, ai miei occhi...
Oh, signore, non ho mai visto una faccia come quella!
Era livida... il volto di una selvaggia.
Vorrei poter dimenticare quegli occhi rossi roteanti e i lineamenti spaventosamente gonfi e bluastri!
Ma gli spettri di solito sono pallidi, Jane.
Questo era violaceo, signore: le labbra erano gonfie e nere, la fronte aggrottata, le sopracciglia scure incredibilmente sollevate sopra gli occhi iniettati di sangue.
Volete che vi dica che cosa mi ricordava?
Dimmi. L’orribile spettro tedesco... il vampiro. Ah!...
E cosa ha fatto?
Signore, si è tolta il velo dall’orrenda testa, l’ha strappato in due pezzi e poi, dopo averli gettati a terra, li ha calpestati.
E poi?
Ha tirato la tenda della finestra e ha guardato fuori; forse si è accorta che era quasi l’alba, perché ha preso la candela e si è ritirata verso la porta.
Quando è stata di fianco al mio letto però si è fermata: mi ha fulminata con quel suo sguardo scellerato, poi mi ha avvicinato la candela al viso e l’ha spenta sotto i miei occhi.
Con quella faccia orrenda così vicina, ho perso i sensi: per la seconda volta in vita mia, la seconda soltanto, sono svenuta per il terrore.
Chi c’era con te quando hai ripreso conoscenza?
Nessuno, signore, a parte la luce del giorno.
Mi sono alzata, mi sono bagnata la testa e il viso con l’acqua, ne ho bevuto un gran sorso; ho sentito che, anche se indebolita, stavo bene, e ho deciso che non avrei detto a nessuno della mia visione, tranne che a voi.
E ora, signore, ditemi: chi era quella donna?
La creazione di una mente sovraeccitata, senza dubbio.
Devo prendermi cura di te, mio tesoro: una sensibilità come la tua non è fatta per esser trattata rudemente.
Signore, credetemi, non è questione di sensibilità; quell’essere era reale, il fatto è accaduto davvero.
E anche i sogni precedenti erano veri?
Thornfield è forse una rovina?
Io e te siamo separati da ostacoli insuperabili?
Sto per lasciarti senza una lacrima, senza un bacio...
senza una parola? Non ancora.
Sono pronto a farlo?
Ma come, è appena iniziato il giorno che ci vedrà legati per sempre; e quando saremo uniti, questi terrori immaginari non torneranno, te lo garantisco.
Terrori immaginari, signore!
Vorrei poter credere che si tratti solo di questo: lo desidero ora più che mai, dal momento che nemmeno voi potete spiegare il mistero di quell’orribile visita.
E visto che non posso farlo, Jane, non può che essere irreale.
Ma signore, anch’io stamattina, alzandomi, mi sono detta la stessa cosa, e quando mi sono guardata intorno nella stanza per farmi coraggio e trovare conforto nella vista degli oggetti familiari alla luce del giorno, ecco che sul tappeto ho scorto ciò che smentiva irrimediabilmente la mia ipotesi...
il velo strappato in due, da cima a fondo!
Vidi Rochester trasalire con un brivido; subito mi strinse tra le braccia.
Ringrazio Dio esclamò che se qualcosa di orribile si è avvicinato a te questa notte, solo il velo sia stato danneggiato.
Ah, se penso a quello che poteva succedere!
Ansimava, e mi stringeva così forte che quasi non riuscivo a respirare. Dopo qualche minuto di silenzio, continuò in tono più lieve: Ascolta, Janet, ora ti spiegherò tutto. In parte è stato un sogno, in parte realtà.
Certo, una donna deve essere entrata nella tua stanza: e quella donna era...
insomma, deve essere stata... Grace Poole.
Tu stessa l’hai definita una strana creatura: per quel che sai, hai ragione a crederlo...
Pensa a cosa ha fatto a me... e a Mason.
Nel dormiveglia ti sei accorta che entrava, e che cosa faceva; ma in preda alla febbre e quasi delirante com’eri, le hai attribuito un aspetto spettrale, diverso dal suo: i lunghi capelli scarmigliati, la faccia gonfia e nerastra, la statura esagerata, sono creazioni della tua immaginazione, effetti di un sogno; invece il velo strappato è reale, ed è verosimile, trattandosi di lei.
Vedo che stai per chiedermi perché mi tengo in casa una donna del genere, quando saremo sposati da un anno e un giorno te lo dirò; adesso no.
Sei soddisfatta, Jane?
Accetti la spiegazione che ti ho dato del mistero?
Riflettei, e in realtà mi sembrò l’unica plausibile: non che fossi soddisfatta, ma per compiacerlo mi sforzai di apparirlo, e certo mi sentii sollevata: gli rivolsi dunque un sorriso appagato.
E a quel punto, visto che l’una era passata da un pezzo, mi disposi a lasciarlo.
Sophie non dorme con Adèle nella sua stanza?
chiese lui mentre accendevo la candela.
Sì, signore.
Il letto di Adèle è grande abbastanza perché possa dormirci anche tu.
Stanotte devi condividerlo con lei, Jane: non c’è da stupirsi se quello che mi hai raccontato ti ha turbata, e preferirei che non dormissi sola: promettimi di andare nella stanza della bambina.
Sarò felice di andarci, signore.
E chiudi a chiave la porta.
Quando vai al piano di sopra sveglia Sophie, con la scusa di farti chiamare di buon’ora domattina: poiché prima delle otto dovrai essere vestita e aver fatto colazione.
E adesso, bando alle tristezze: scaccia le preoccupazioni, Janet.
Non senti come si è fatto dolce il mormorio del vento?
E la pioggia ha smesso di picchiare sui vetri...
Guarda! e nel dirlo sollevò la tenda. È una notte bellissima! Era vero.
Il cielo era terso per metà, e intatto: le nuvole, ora spinte dal vento che adesso spirava da occidente, avevano preso a migrare verso est in lunghe colonne d’argento.
La luna brillava tranquilla.
Ebbene disse Rochester guardandomi negli occhi con aria interrogativa, come sta adesso la mia Janet?
La notte è serena, signore, e lo sono anch’io.
E stanotte non sognerai di separazioni e affanni, ma solo di amore felice e di beatitudine in due.
La profezia si avverò solo a metà: è vero, non sognai nulla di angoscioso, ma nemmeno di gioioso; in realtà non dormii affatto.
Con la piccola Adèle tra le braccia, osservai quel sonno infantile così tranquillo, impassibile, innocente e attesi che facesse giorno: ogni fibra del mio corpo era sveglia e in fermento, e appena si levò il sole mi alzai anch’io.
Ricordo che Adèle si aggrappò a me quando la lasciai; ricordo che la baciai e mi staccai le sue manine dal collo; e nel farlo una strana emozione mi fece piangere, e mi allontanai, nel timore che i miei singhiozzi turbassero quel sonno profondo.
Sembrava il simbolo della mia vita passata; e colui per il quale mi sarei di lì a poco vestita da sposa, l’espressione temibile ma adorata del mio ignoto futuro.
Capitolo 26 Sophie venne alle sette per vestirmi: ci mise davvero molto tempo, tanto che Rochester, impaziente per il mio ritardo, mandò qualcuno a chiedere perché non scendessi.
In quel momento mi stava appuntando il velo sui capelli con una spilla, e appena potei le sgusciai via dalle mani.
Ferma!
mi gridò lei in francese.
Guardatevi allo specchio, almeno; non avete dato nemmeno un’occhiata.
Allora mi fermai sulla porta: vidi una figura parata e velata, così diversa da come apparivo di solito da sembrare quasi un’estranea.
Jane!
chiamò una voce, e mi affrettai a scendere.
Rochester mi accolse ai piedi della scala.
Ritardataria! disse.
A me scoppia il cervello per l’impazienza, e tu stai lì a gingillarti!
Mi condusse poi nella sala da pranzo, mi esaminò attentamente da capo a piedi, decretò che ero bella come un giglio, e non solo l’orgoglio della sua vita ma la gioia dei suoi occhi, infine disse che mi avrebbe dato più o meno dieci minuti per fare colazione, e suonò la campanella.
Arrivò un valletto assunto di recente.
John sta preparando la carrozza?
Sì, signore.
E i bagagli sono già di sotto?
Li stanno portando giù, signore.
Va’ in chiesa a vedere se il reverendo Wood e il chierico sono già lì, poi torna a dirmelo.
La chiesa, come il lettore ormai sa, era subito oltre il cancello, e il valletto tornò di lì a poco.
Il signor Wood è in sacrestia, signore, e si sta mettendo la cotta.
E la carrozza?
Stanno attaccando i cavalli.
Per andare in chiesa non ne avremo bisogno, ma deve essere pronta appena torniamo, con le casse e i bagagli caricati e legati, e il cocchiere a cassetta.
Sì, signore.
Jane, sei pronta?
Mi alzai.
Non c’erano né paggi, né damigelle, né parenti ad accompagnarci: eravamo solo io e Rochester.
La signora Fairfax era ferma nell’atrio quando passammo, e io le avrei rivolto volentieri la parola, ma una morsa d’acciaio mi stringeva la mano e venni trascinata via a una velocità che riuscivo a sostenere a stento; e mi bastò guardare in faccia Rochester per capire che per nessun motivo avrebbe tollerato un secondo di ritardo.
Mi domando se si sia mai visto un futuro sposo con quell’espressione, così tesa verso il suo scopo, così trucemente determinata; o con occhi così ardenti e fiammeggianti sotto la linea risoluta delle sopracciglia.
Non so se il tempo fosse bello o brutto; percorrendo il viale non guardavo né in cielo né a terra: il mio cuore era con i miei occhi, ed entrambi sembravano completamente assorbiti dalla persona di Rochester.
Volevo vedere l’entità invisibile su cui, man mano che avanzavamo, lui sembrava fissare uno sguardo fiero e spietato.
Volevo sentire la forza di quei pensieri a cui sembrava opporsi e resistere.
Al cancello del cimitero si fermò; accorgendosi che ero quasi senza fiato, disse: Sono dunque un innamorato crudele?
Fermati un attimo e appoggiati a me, Jane.
E ora ricordo l’immagine della vecchia casa di Dio, che si innalza quieta e grigia davanti a me, di un corvo che volteggia intorno al campanile, di un rosso cielo mattutino sullo sfondo.
Ricordo anche, un poco, i tumuli verdi delle tombe; e non ho certo dimenticato le sagome dei due sconosciuti che si aggirano lì in mezzo leggendo gli epitaffi incisi sulle poche lapidi ricoperte di muschio. Li notai perché, vedendoci, si nascosero dietro la chiesa, e fui certa che sarebbero entrati dall’ingresso laterale per assistere alla cerimonia.
Rochester invece non si accorse di loro: mi guardava seriamente in viso, da cui avevo l’impressione che al momento fosse defluito il sangue, perché mi sentivo la fronte umida e le guance e le labbra fredde.
Quando, di lì a poco, mi ripresi, si avviò lentamente con me per il sentiero che conduceva alla porta.
Entrammo nella cappella silenziosa e austera; il pastore aveva indossato la cotta bianca e ci attendeva presso il modesto altare, con il chierico di fianco a lui.
Dentro regnava una calma assoluta, a parte le due ombre che si muovevano in un angolo in disparte.
Non mi sbagliavo, dunque: i due erano sgusciati dentro prima di noi, e adesso erano fermi vicino alla cripta dei Rochester, dandoci le spalle, a osservare attraverso l’inferriata il vecchio sepolcro di marmo scurito dal tempo, dove un angelo inginocchiato custodiva i resti di Damer de Rochester, ucciso a Marston Moor al tempo delle guerre civili, e di Elizabeth, sua moglie.
Prendemmo posto ai piedi dell’altare.
Sentendo un passo furtivo alle mie spalle, mi girai a guardare: uno dei due sconosciuti, chiaramente una persona di un certo livello sociale, si stava avvicinando dal fondo della chiesa.
La funzione ebbe inizio.
Dopo aver spiegato quali fossero gli scopi del matrimonio, il pastore fece un passo avanti e, chinandosi leggermente verso Rochester, proseguì: Io vi chiedo sotto la vostra responsabilità che, se l’uno o l’altro di voi è a conoscenza di qualsiasi impedimento per il quale non possiate essere legalmente uniti in matrimonio, lo confessi ora; poiché state ben certi che coloro i quali si uniscono in maniera diversa da quella voluta dalla parola di Dio, non sono uniti davanti a Lui, e il loro vincolo non è valido davanti alla legge.
E qui, secondo l’uso, si interruppe per un attimo.
Quando mai il silenzio che segue queste parole viene rotto da una risposta?
Nemmeno una volta ogni cento anni, forse.
E il ministro, che non aveva alzato gli occhi dal suo libro, e aveva trattenuto il fiato solo per un istante, stava per continuare: la mano si era già tesa verso Rochester e le labbra si erano schiuse per chiedere: Vuoi tu prendere in moglie questa donna per tutta la vita?
quando una voce distinta e vicina disse: Il matrimonio non può essere celebrato: dichiaro che esiste un impedimento. Il ministro alzò gli occhi verso colui che aveva pronunciato quelle parole e ammutolì: il chierico fece altrettanto; Rochester vacillò un poco, come per una scossa di terremoto, poi si riprese e disse, senza girare la testa o gli occhi: Continuate.
Quando ebbe pronunciato quella parola, in tono basso e profondo, calò un silenzio di tomba.
Poco dopo il signor Wood disse: Non posso continuare senza aver indagato sull’affermazione che è stata fatta, e aver accertato se è vera o falsa.
La cerimonia è interrotta aggiunse una voce alle nostre spalle.
Sono in grado di dimostrare ciò che ho affermato: esiste un insuperabile impedimento a questo matrimonio.
Rochester, pur avendo sentito, non vi badò: rimase lì, ostinato, granitico, e l’unico movimento che fece fu quello di prendermi la mano.
Che stretta calda e forte!
E come sembrava scolpita nel marmo in quel momento la sua fronte pallida, ferma e massiccia!
Come gli brillavano gli occhi, ancora circospetti ma sotto sotto furibondi!
Il signor Wood non sapeva che pesci pigliare.
Qual è la natura dell’impedimento?
chiese. Forse è possibile superarlo... magari chiarendolo...
È molto difficile fu la risposta.
Ho detto che è insuperabile, e parlo a ragion veduta.
Colui che aveva pronunciato queste parole si fece avanti, appoggiandosi alla balaustra che lo separava dall’altare. Continuò scandendo le parole, calmo, sicuro, ma senza alzare la voce: Consiste semplicemente nell’esistenza di un precedente matrimonio.
Il signor Rochester è già sposato, e sua moglie è viva.
A queste parole, pronunciate a bassa voce, i miei nervi vibrarono come neppure il tuono era stato in grado di farli vibrare, e il mio sangue sentì la loro sottile violenza come mai aveva sentito il gelo o il fuoco; tuttavia mi controllai, e non rischiai di perdere i sensi.
Guardai Rochester, e lo costrinsi a guardarmi.
Aveva la faccia impietrita, incolore: gli occhi sprigionavano scintille.
Non negò nulla: sembrava pronto a sfidare qualunque cosa.
Senza parlare, senza sorridere, forse senza neppure riconoscere in me un essere umano, si limitò a cingermi la vita con un braccio inchiodandomi al suo fianco.
Chi siete? domandò all’intruso.
Mi chiamo Briggs, procuratore in ...
Street, a Londra.
E vorreste affibbiarmi una moglie?
Vorrei ricordarvi l’esistenza della signora Rochester, signore, che la legge, se non voi, riconosce.
Favorite dunque dei particolari al suo riguardo... Nome, origine, luogo di residenza. Certo.
Il signor Briggs si tolse con calma un foglio di tasca e lo lesse in tono piuttosto solenne e con voce nasale: Affermo e sono in grado di dimostrare che il 20 di ottobre dell’anno... , Edward Fairfax Rochester, di Thornfield Hall, nella contea di ..., e di Ferndean Manor, nel ...shire, in Inghilterra, sposò mia sorella, Bertha Antoinetta Mason, figlia di Jonas Mason, mercante, e di Antoinetta Mason, sua moglie, creola, nella chiesa di ...
a Spanish Town, in Giamaica. L’atto di matrimonio si trova nel registro di questa chiesa, e una copia di esso è attualmente in mio possesso. Firmato, Richard Mason.
Questo documento, se pure è valido, può dimostrare che mi sono sposato, ma non dimostra affatto che la donna menzionata come mia moglie sia ancora in vita.
Fino a tre mesi fa lo era rispose l’avvocato.
Come fate a saperlo?
Ho un testimone, e neppure voi, signore, potete smentire ciò che afferma.
Portatelo qui... Oppure andate all’inferno.
Lo porterò subito; poiché si trova qui con noi.
Signor Mason, abbiate la bontà di venire avanti.
Nell’udire quel nome, Rochester digrignò i denti; fu addirittura scosso da una specie di tremito convulso: vicina a lui com’ero, sentii un movimento spasmodico di furia o di disperazione attraversargli il corpo.
Il secondo sconosciuto, che fino a quel momento era rimasto in disparte, si avvicinò; una faccia pallida spuntò sopra la spalla del procuratore...
Sì, era Mason in persona. Rochester si girò fulminandolo con lo sguardo.
Come ho detto più volte, aveva gli occhi neri, e adesso quella cupezza emanava una luce rossastra, o meglio sanguigna; e il viso si accese, le guance olivastre e la fronte smorta si arrossarono come se una vampa di fuoco gli salisse direttamente dal cuore; e, muovendosi, sollevò il braccio possente, e avrebbe potuto colpire Mason, gettarlo sul pavimento della chiesa, mozzargli il fiato colpendolo senza pietà, ma Mason si ritrasse pigolando: Buon Dio!
Allora un disprezzo gelido si impossessò di Rochester, la sua furia si sgonfiò all’istante, e chiese soltanto: Che cos’hai da dire, tu?
Dalle labbra esangui di Mason uscì una risposta impercettibile.
È il diavolo che ti fa parlare, se non riesci nemmeno a farti capire. Te lo chiedo di nuovo: che cos’hai da dire, tu?
Signore...
signore lo interruppe il sacerdote, non dimenticate che siete in un luogo sacro.
Poi, rivolgendosi a Mason, gli chiese con i dovuti modi: Siete dunque al corrente, signore, se la moglie di quest’uomo sia viva o no?
Coraggio lo spronò l’avvocato, parlate.
Si trova a Thornfield Hall disse Mason in tono più intelligibile, l’ho vista l’aprile scorso.
Sono suo fratello.
A Thornfield Hall!
esclamò l’ecclesiastico.
Impossibile!
Abito da molto tempo in questa zona, signore, e non ho mai saputo che ci fosse una signora Rochester a Thornfield Hall.
Vidi Rochester storcere le labbra in un sorriso sinistro, mentre mormorava: No, perdio!
Ho fatto di tutto perché nessuno ne avesse notizia... e soprattutto che non la conoscessero sotto quel nome. Poi si mise a riflettere, e per dieci minuti si raccolse in se stesso: dopo di che si decise e annunciò: Basta! Ora verrà fuori tutto di botto, come una palla di cannone.
Wood, chiudete il libro, e toglietevi la cotta; John Green , andate pure: non ci sarà nessun matrimonio oggi.
L’altro obbedì. Spavaldo e inarrestabile, Rochester continuò: Bigamia è una brutta parola!
E tuttavia io ero deciso a essere bigamo; ma il destino mi ha giocato un brutto tiro, o la Provvidenza mi ha fermato...
delle due l’ultima, forse.
In questo momento sono poco meglio del demonio, e, come direbbe il pastore, merito senz’altro il più severo dei giudizi divini, anche le fiamme eterne e il rimorso perenne.
Signori, il mio piano è andato all’aria! Ciò che dicono l’avvocato e il suo cliente è la verità: mi sono sposato, e la donna che ho preso in moglie è viva!
Voi dite che in quella casa laggiù non avete mai sentito nominare nessuna signora Rochester, Wood; eppure credo che vi sia giunta voce di una pazza misteriosa tenuta sotto chiave in quella casa.
Qualcuno vi avrà bisbigliato che è una mia sorellastra bastarda, qualcuno che si tratta di un’amante ripudiata.
Ora vi informo che è mia moglie, sposata quindici anni fa, Bertha Mason, sorella di questo intrepido personaggio, che in questo preciso momento, pallido e tremante, vi mostra di quale coraggio sia capace un uomo.
Coraggio, Dick! Non avrai paura di me! Picchierei una donna, prima di colpire uno come te.
Bertha Mason è pazza, e viene da una famiglia di pazzi, idioti e malati di mente da tre generazioni.
Sua madre, la creola, non solo era folle ma beveva, come ho scoperto dopo aver sposato la figlia: perché prima si erano ben guardati dal rivelarmi i segreti di famiglia.
Bertha, da brava figlia, ha seguito le orme della madre in tutto e per tutto.
Ah, che meravigliosa compagna è stata per me! Pura, saggia, vereconda: figuratevi com’ero felice!
A quali edificanti scene ho assistito!
Sapeste che paradiso era, la mia vita!
Ma non vi devo ulteriori spiegazioni.
Briggs, Wood, Mason, vi invito tutti quanti a casa mia a trovare la paziente della signora Poole, ovvero mia moglie!
Vedrete che razza di mostro mi hanno fatto sposare con l’inganno, e giudicherete voi stessi se avessi o no il diritto di rompere il patto matrimoniale, e cercare la comprensione di qualcuno che fosse almeno un essere umano.
Questa ragazza continuò guardandomi non ne sapeva più di voi, Wood, su questo orribile segreto: era convinta che tutto fosse giusto e legale, e non si è mai sognata di trovarsi invischiata in una falsa unione con un poveretto vittima di una frode, già legato a una pazza abbrutita e malvagia!
Venite tutti con me... Seguitemi!
Sempre tenendomi stretta a sé, uscì dalla chiesa, con gli altri tre al seguito.
Di fronte alla porta di casa trovammo la carrozza. Riportala nella rimessa, John disse tranquillamente Rochester, oggi non ne avremo bisogno.
Al nostro ingresso ci accolsero la signora Fairfax, Adèle, Sophie e Leah, tutte pronte a congratularsi.
Via... Tutte quante! gridò il padrone di casa. Lasciate perdere le congratulazioni!
Chi ne ha bisogno?
Io no!
Siete in ritardo di quindici anni!
Senza fermarsi salì le scale, sempre tenendomi per mano e sempre facendo cenno agli altri di seguirlo. Obbedirono.
Salimmo la prima rampa, percorremmo tutto il ballatoio e continuammo fino al terzo piano: la porticina nera, che Rochester aprì con la sua chiave personale, ci introdusse nella stanza tappezzata, col suo grande letto e l’armadio istoriato.
Tu conosci questo posto, Mason disse la nostra guida, è qui che lei ti ha morso e ferito con un coltello.
Sollevò gli arazzi dal muro rivelando la seconda porta e aprendo anche quella.
In una stanza senza finestre ardeva un fuoco protetto da una grata alta e robusta, e un lume appeso al soffitto con una catena.
China sulla fiamma, Grace Poole sembrava impegnata a cuocere qualcosa in una pentola.
Dall’altra parte della stanza, in penombra, una figura non smetteva di camminare avanti e indietro.
Se fosse un essere umano o un animale, a prima vista era difficile dirlo: si trascinava a quattro zampe, e artigliava l’aria e ringhiava come una strana bestia selvatica, sebbene vestita e con una criniera di capelli selvaggi, scuri e brizzolati che le nascondevano la testa e il viso.
Buongiorno, signora Poole!
disse Rochester.
Come state?
E come sta oggi la paziente?
Non c’è male, signore, grazie rispose Grace, togliendo con precauzione la pappa bollente dal fuoco, un po’ irritabile ma non proprio rabbiosa.
Un grido selvaggio parve smentire quel resoconto positivo: la iena vestita si drizzò in tutta la sua altezza e rimase in equilibrio sugli arti posteriori.
Ah, signore, vi ha visto!
esclamò Grace.
È meglio che ve ne andiate.
Solo pochi minuti, Grace; concedetemi almeno qualche istante.
Fate attenzione, allora, signore! Per l’amor di Dio, fate attenzione!
Allora, mugghiando, la pazza si tolse dal viso la zazzera di ricci incolti e fissò lo sguardo stralunato sui visitatori.
Riconobbi subito quella faccia paonazza, quei lineamenti gonfi. La signora Poole si fece avanti. Toglietevi di mezzo disse Rochester spingendola via. Spero che questa volta non abbia un coltello, vero? A ogni buon conto, sto in guardia. Non si sa mai, signore... È furba come il diavolo, è difficile prevedere i suoi inganni.
Meglio lasciarla stare sussurrò Mason. Va’ al diavolo!
fu l’augurio del cognato.
Attento!
urlò Grace.
I tre uomini si ritrassero contemporaneamente.
Rochester mi diede uno spintone e si mise davanti a me, mentre la pazza gli saltava addosso prendendolo rabbiosamente per il collo e cercando di mordergli una guancia.
Lottarono per un po’: lei era una donna grande e grossa, alta quasi quanto il marito, e oltretutto corpulenta. Nello scontro mostrò una forza virile, e più di una volta fu sul punto di strangolarlo, nonostante la corporatura atletica dell’avversario. Lui avrebbe potuto metterla fuori combattimento con un colpo ben assestato, ma non lo fece, limitandosi ad affrontarla.
Quando riuscì ad afferrarla per le braccia, Grace Poole gli diede una corda e lui gliele legò dietro la schiena; dopo di che la legò a una sedia con un’altra fune.
Tutto questo si svolse tra urla feroci, balzi e movimenti convulsi.
Alla fine Rochester si rivolse agli spettatori, guardandoli con un sorriso amaro e sconsolato a un tempo.
Questa è mia moglie disse. Questo è l’unico abbraccio coniugale che mi è concesso...
Queste le tenerezze destinate ad allietare le mie ore di riposo!
E questo è ciò che desideravo mettendomi una mano sulla spalla, questa ragazza che rimane così seria e tranquilla sulla bocca dell’inferno, osservando senza battere ciglio i sussulti di un demonio.
Volevo solo nutrirmi di qualcosa di diverso dopo questo cibo infernale. Wood, Briggs, guardate che differenza! Confrontate questi occhi limpidi con quei globi rutilanti laggiù... questo viso con quella maschera...
questa figura con quell’ammasso; e poi giudicatemi, voi, ministro del Vangelo, e voi, uomo di legge, e ricordatevi che come avete giudicato sarete giudicati!
E ora uscite.
Devo chiudere a chiave il mio tesoro.
Ci ritirammo tutti.
Rochester si trattenne nella stanza ancora un momento per impartire qualche ordine a Grace Poole.
Mentre scendevamo le scale, il procuratore si rivolse a me. Voi, signora disse, siete assolta da qualunque colpa: vostro zio sarà felice di saperlo...
almeno, se sarà ancora vivo quando il signor Mason tornerà a Madeira.
Mio zio!
Ma lui che cosa c’entra?
Lo conoscete? Lo conosce il signor Mason.
Il signor Eyre è il rappresentante della sua casa a Funchal da diversi anni.
Quando vostro zio ha ricevuto la lettera in cui gli comunicavate l’intenzione di sposare il signor Rochester, il signor Mason si trovava a Madeira per rimettersi in salute prima di tornare in Giamaica, e per caso era con lui.
Il signor Eyre lo mise a parte della notizia, perché sapeva che il mio cliente conosceva un uomo di nome Rochester.
E il signor Mason, sbalordito e angosciato, come potrete ben immaginare, gli rivelò come stavano in realtà le cose.
Mi duole dirvi che vostro zio al momento è molto malato; e considerata la natura del male la tisi che lo sta consumando e lo stadio raggiunto, è improbabile che si rimetta.
Per questo non è potuto venire subito in Inghilterra per togliervi dall’imbroglio in cui eravate finita, ma ha implorato il signor Mason di non perdere tempo e fare di tutto perché non si celebrasse il falso matrimonio.
E lo ha messo in contatto con me perché lo assistessi.
Io ho agito con la massima urgenza e sono felice di essere arrivato in tempo: sono sicuro che anche voi lo siete.
Se non fossi praticamente certo che vostro zio sarà morto prima che voi possiate arrivare a Madeira, vi direi di accompagnare il signor Mason al suo ritorno; ma, visto come stanno le cose, credo sia meglio per voi rimanere qui e attendere notizie dal signor Eyre, o su di lui.
Abbiamo ancora motivo di trattenerci qui?
chiese poi rivolgendosi a Mason. No, no... Andiamocene rispose l’altro impaziente; e senza nemmeno salutare Rochester, uscirono di casa.
Il pastore rimase per rivolgere qualche parola di ammonizione e rimprovero al suo superbo parrocchiano, dopo di che, avendo compiuto il proprio dovere, se ne andò anche lui.
Lo sentii congedarsi mentre ero ferma accanto alla porta socchiusa della mia camera, dove mi ero ritirata nel frattempo.
Una volta che furono usciti tutti, mi chiusi dentro, tirai il chiavistello, in modo da impedire a chiunque di entrare e, anziché mettermi a piangere o dolermi ero troppo calma per farlo mi tolsi meccanicamente l’abito da sposa per indossare quello di lana che mi ero levata il giorno prima, pensando che fosse l’ultima volta.
A quel punto, sentendomi esausta, mi sedetti.
Appoggiai le braccia sul tavolo e vi lasciai ricadere la testa.
Mi misi a pensare: fino a quel momento avevo solo ascoltato e osservato, mi ero lasciata trascinare avanti e indietro da qualcun altro, avevo assistito al precipitare degli eventi, alle rivelazioni che si susseguivano una dopo l’altra; invece adesso ero io a pensare.
La mattina era stata tutto sommato tranquilla, a parte la breve scenata con la pazza; lo scambio in chiesa era stato pacato: nessuna esplosione di rabbia, né liti o urla, nessuna disputa, sfida o provocazione, lacrime o singhiozzi; solo poche parole, l’obiezione al matrimonio pronunciata con calma, alcune brevi e secche domande da parte di Rochester, seguite da risposte e spiegazioni; e dopo che erano state portate le prove, il signor Rochester aveva confessato apertamente la verità, mettendoci sotto gli occhi la prova vivente della stessa; infine gli estranei se ne erano andati ed era finito tutto.
Adesso ero nella mia stanza come al solito, ero sempre io e non era cambiato niente: nessuno mi aveva fatto del male, ferita o mutilata.
E tuttavia, dov’era la Jane Eyre di ieri? Dov’era la sua vita? E il suo futuro?
Jane Eyre, che aveva atteso con tanta ansia il giorno del suo matrimonio, era tornata a essere la solita ragazza fredda e solitaria di sempre: la sua vita era scialba, il suo avvenire fosco.
Nel pieno dell’estate era calato un gelo natalizio; giugno era stato travolto da un turbine di neve decembrino; uno strato di ghiaccio ricopriva le mele mature, raffiche di vento sgualcivano le rose sbocciate; un sudario gelato si stendeva sui prati e le messi; i viali che la sera prima erano rossi di fiori oggi erano scomparsi sotto una coltre di neve intatta; e i boschi, che solo dodici ore prima agitavano le fronde odorose come ai Tropici, si stendevano ora nudi, desolati e bianchi come foreste di conifere nell’inverno norvegese.
Ogni mia speranza era morta... colpita da un’oscura condanna, simile a quella che, nel corso di una sola notte, si era abbattuta su tutti i primogeniti in terra d’Egitto.
Contemplavo i miei desideri più fervidi, fino a ieri così vivi e fulgidi: eccoli lì, cadaveri nudi, freddi e lividi, che nulla avrebbe potuto riportare in vita.
Contemplavo il mio amore, quel sentimento che apparteneva al padrone di quella casa, che lui aveva creato: tremava dentro il mio cuore come un bambino sofferente in una fredda culla: lo sgomento e l’angoscia se ne erano impadroniti; non poteva rifugiarsi tra le braccia di Rochester, né riscaldarsi contro il suo petto.
Oh, non sarebbe potuto tornare da lui mai più: la sua fiducia era stata tradita, la certezza distrutta!
Rochester per me non era più quello di prima; poiché non era quello che avevo creduto.
Non lo accusavo di nulla, non avrei mai detto che mi aveva tradita; ma lui non corrispondeva più all’idea di sincerità assoluta, e io dovevo allontanarmi da lui: questo lo sentivo chiaramente.
Quando, come, in che luogo ancora non lo sapevo, ma lui stesso, senza dubbio, si sarebbe affrettato a farmi partire da Thornfield.
A quanto pareva, quello che aveva per me non era vero affetto; era stata solo una passione momentanea, e adesso che tutto era finito non avrebbe più avuto bisogno di me.
Dovevo persino temere d’incontrarlo, ora: il mio aspetto doveva essergli odioso.
Ah, come erano stati ciechi i miei occhi!
E come era stata debole la mia condotta!
Tenevo gli occhi chiusi e coperti: un turbine di oscurità mi avvolgeva, e i pensieri erano un flusso nero e confuso.
Abbandonata, inerte e senza forze, mi sembrava d’essermi distesa nel letto prosciugato di un grande fiume; sentivo un rumore d’acqua montare in lontananza, in alto, e sentivo il torrente avvicinarsi; ma non avevo voglia di alzarmi, né la forza di fuggire.
Ero stremata, e desideravo morire.
Solo un’idea pulsava, viva, dentro di me: il ricordo di Dio; quel pensiero generò una muta preghiera, parole che vagavano confuse nella mia mente oscurata, qualcosa che avrebbe dovuto essere sussurrato ma che non trovava la forza di esprimersi.
Non allontanarti da me, perché l’angoscia è vicina, e non c’è nessuno che mi aiuti.
Era vicina, in realtà; e poiché non avevo implorato il cielo di allontanarla da me, poiché non avevo giunto le mani, piegato le ginocchia, mosso le labbra, eccola: il torrente si rovesciò su di me, con tutto il suo impeto. Tutta la coscienza della mia povera vita, del mio amore perduto, della mia speranza estinta, della mia fiducia colpita a morte mi sovrastava come una grande massa cupa, potente, sinistra. L’amarezza di quell’ora non si può descrivere: davvero l’acqua mi giunse nell’anima; ero affondata nel fango e non avevo sostegno; ero caduta in acque profonde e l’onda mi travolgeva.
Capitolo 27 A un certo punto del pomeriggio sollevai la testa, e guardandomi intorno mi accorsi che il sole pomeridiano calando lasciava un riflesso dorato sul muro.
Allora mi chiesi: Che cosa devo fare? E la risposta che mi diedi Lascia subito Thornfield fu così pronta, così terribile, che mi tappai le orecchie.
Non potevo sopportare quelle parole, in quel momento. Non essere la moglie di Edward Rochester è il minore dei mali sostenni.
Essermi riscossa dai sogni più dolci e averli scoperti vani e inutili, è un orrore che posso ancora tollerare e superare; ma il fatto di dover abbandonare Thornfield, adesso, inderogabilmente e per sempre, è al di là delle mie possibilità.
Non posso farlo.
Tuttavia, una voce dentro di me in quel momento mi assicurò che potevo farlo, e mi predisse che l’avrei fatto.
Lottai con la mia stessa risoluzione: avrei voluto essere debole, per evitare con quello spaventoso passo la nuova sofferenza che mi attendeva; e la coscienza, mia nuova tiranna, strinse la passione alla gola, e in tono beffardo le disse che aveva appena intinto il piede nel fango, ma ora il suo braccio d’acciaio l’avrebbe sprofondata negli abissi dello strazio.
Strappatemi via di qui, allora!
gridai. Che qualcuno mi aiuti!
No, dovrai essere tu a farlo, nessuno ti verrà in aiuto: ti caverai da sola l’occhio destro, da sola ti taglierai la mano destra; il tuo cuore sarà la vittima, e tu il sacerdote che lo trafigge.
Mi alzai di scatto, terrorizzata dalla solitudine che ospitava un giudice così spietato e in cui riecheggiava una voce tanto spaventosa.
Quando fui in piedi cominciò a girarmi la testa.
Mi accorsi che stavo male per l’agitazione ma anche per la debolezza, perché non avevo toccato cibo né bevuto per tutto il giorno, e la mattina non avevo nemmeno fatto colazione.
E pensai anche, con una strana angoscia, che in tutto quel tempo passato rinchiusa lì dentro nessuno era venuto a vedere come mi sentissi, o a invitarmi a scendere: nemmeno la piccola Adèle aveva bussato alla porta, nemmeno la signora Fairfax mi aveva cercato.
Gli amici dimenticano sempre coloro che sono abbandonati dalla fortuna mormorai alzando il chiavistello.
Stavo per svenire quando urtai contro un ostacolo.
Mi girava la testa, avevo la vista offuscata e le gambe molli.
Non riuscivo a reggermi in piedi, e caddi, ma non a terra: un braccio teso mi sostenne.
Alzai gli occhi... Era Rochester che mi reggeva, seduto su una sedia davanti alla porta della mia stanza. Sei uscita, finalmente disse. Sono ore che aspetto.
Stavo con l’orecchio teso, ma non ho sentito né un movimento né un singhiozzo: ancora cinque minuti di questo silenzio di tomba e avrei forzato la serratura come un ladro.
Dunque mi eviti? Ti rinchiudi per soffrire in solitudine?
Avrei preferito che fossi venuta da me e mi avessi affrontato.
Tu hai un carattere impetuoso, e mi aspettavo una scenata.
Ero preparato alle lacrime, e speravo che le avresti versate sul mio petto, non su un pavimento gelido e nemmeno in un fazzoletto.
Ma mi sono sbagliato: tu non hai pianto affatto!
Hai le guance pallide e l’occhio spento, ma nessuna traccia di lacrime.
Immagino perciò che il tuo cuore abbia pianto lacrime di sangue.
Allora, Jane?
Nemmeno una parola di rimprovero?
Nessuna amarezza? Neppure un commento pungente?
Nulla che ferisca i sentimenti, che stimoli le passioni?
Te ne stai lì dove ti ho messa, in silenzio, e mi guardi con aria stanca, senza far nulla?
Jane, non avevo intenzione di ferirti così.
Un uomo che avesse solo un’agnellina, e questa gli fosse cara come una figlia, e fosse abituata a mangiare il suo pane, a bere dalla sua tazza, a dormire nel suo letto...
Ebbene, se quest’uomo per errore la portasse al macello, non potrebbe pentirsi del suo sbaglio atroce più di quanto io mi penta del mio. Potrai mai perdonarmi?
Lettore, io lo perdonai subito, lì su due piedi.
I suoi occhi riflettevano un rimorso così profondo, la sua voce esprimeva un dispiacere così sincero, i suoi modi un’energia così virile, e c’era in lui un amore così immutato...
che gli perdonai tutto; ma non glielo dissi né glielo feci capire in altro modo: lo perdonai solo nel mio cuore. Sono dunque un miserabile, Jane?
mi chiese con ansia dopo un po’, stupefatto, credo, dal protrarsi del mio silenzio e dalla mia inerzia, dovuti più alla stanchezza che alla volontà.
Sì, signore. Allora dimmelo chiaro e netto... Non avere riguardi.
Non posso: sono stanca e sto male.
Vorrei un po’ d’acqua.
Fece una specie di sospiro che lo scosse come un brivido, poi mi prese tra le braccia e mi portò al piano di sotto.
Dapprima non mi resi conto di quale stanza fosse, era tutto vago e avevo gli occhi appannati; poco dopo sentii il calore vivificante del fuoco, perché, sebbene fosse estate, nella mia stanza mi era venuto freddo.
Poi mi accostò alle labbra del vino; ne bevvi un sorso e subito mi ripresi; quindi mangiai qualcosa, e ne fui rinfrancata.
Ero nella biblioteca, sulla sua poltrona, e lui era vicinissimo a me.
Se potessi morire ora, senza troppe sofferenze, sarebbe un bene pensai, non dovrei neppure sforzarmi di spezzare i lacci che legano il mio cuore a quello di Rochester.
Devo lasciarlo, è evidente.
Ma non voglio...
non posso. Come stai adesso, Jane?
Molto meglio, signore, e tra poco starò bene.
Prendi ancora un po’ di vino.
Obbedii; poi lui posò il bicchiere sul tavolo, si mise davanti a me e mi osservò attentamente.
All’improvviso distolse lo sguardo e si lasciò sfuggire un’esclamazione confusa ma piena di passione, balbettando qualcosa di incomprensibile; attraversò in fretta la stanza e tornò sui suoi passi, chinandosi su di me come per baciarmi: allora mi ricordai che adesso quelle effusioni erano proibite.
Girai il viso, respingendolo.
Come? Ma perché?
esclamò lui con impeto.
Ah, capisco!
Non vuoi baciare il marito di Bertha Mason!
Pensi che i miei abbracci e i miei baci appartengano a un’altra? In ogni caso non c’è posto per me, e io non ho alcun diritto, signore.
Perché, Jane?
Non darti la pena di rispondere, lo farò io per te: perché ho già una moglie.
È così che risponderesti, vero? Sì.
Se questo è quello che pensi, devi avere un’opinione ben strana di me; probabilmente pensi che sia un essere senza morale, un imbroglione, un vile e miserabile libertino che ha finto un amore disinteressato per attirarti in un tranello architettato apposta, disonorarti e privarti del rispetto che hai per te stessa.
Che cosa rispondi?
Vedo che non ci riesci: prima di tutto perché sei troppo debole e riesci a stento a respirare, e in secondo luogo non riesci ancora ad abituarti a rivolgermi accuse e insulti, e infine le cateratte si sono aperte, ormai, e se parlassi verseresti fiumi di lacrime; e tu non hai alcuna intenzione di protestare, rimproverare, far scenate: tu pensi ad agire, perché parlare è inutile.
Ti conosco... e sto in guardia.
Signore, non voglio fare nulla contro di voi dissi, ma l’incertezza e il tremito nella mia voce mi impedirono di continuare.
No, nel senso che tu dai a questa parola, ma per come la vedo io stai pensando al modo di annientarmi.
In pratica mi hai detto che sono un uomo sposato, e che per questo mi eviterai e ti terrai alla larga da me: un momento fa hai rifiutato di baciarmi.
Hai intenzione di trasformarti in un’estranea per me, e di vivere sotto questo tetto solo in qualità di istitutrice di Adèle; e se mai io ti rivolgerò una parola affettuosa, se mai un sentimento di amicizia ti farà volgere verso di me, tu dirai: Quest’uomo ha quasi fatto di me la sua amante, e ora io devo essere per lui di ghiaccio e di pietra.
E così lo diventerai, di ghiaccio e di pietra.
Mi schiarii la voce e risposi fermamente: Intorno a me è cambiato tutto, signore; perciò devo cambiare anch’io, questo è certo. E per evitare continue variazioni di sentimenti, per non dover lottare con i ricordi e con i rimpianti, non c’è che una soluzione: Adèle deve avere una nuova istitutrice, signore. Oh, Adèle andrà in collegio... questo è già deciso; e io non ho certo intenzione di torturarti con le orribili associazioni e reminiscenze legate a Thornfield Hall... Questo luogo maledetto, questa tenda di Acan, questa tomba a cielo aperto che mostra senza vergogna l’orrore di una morte vivente... Questo piccolo inferno di pietra con un unico demonio in carne e ossa, peggiore di un’intera legione di demoni immaginari. Jane, tu non rimarrai qui, e nemmeno io. Ho sbagliato a farti venire qui, sapendo chi infestava la casa.
Prima di conoscerti avevo dato ordine di tenerti all’oscuro della maledizione di questo luogo: l’ho fatto perché temevo che Adèle non avrebbe mai potuto avere un’istitutrice stabile se questa fosse venuta a sapere con chi le toccava dividere il tetto, e non intendevo trasferire la pazza altrove...
anche se possiedo una vecchia casa, Ferndean Manor, ancora più appartata e nascosta di questa, dove avrei potuto sistemarla in modo abbastanza sicuro.
Ma mi sono fatto degli scrupoli, poiché il luogo è malsano, in mezzo a un bosco, e così ho rinunciato. Probabilmente quelle mura umide mi avrebbero presto alleggerito del suo peso, ma ogni malvagio ha il suo talento, e il mio non consiste nell’uccidere indirettamente, nemmeno chi odio di più. Nasconderti la vicinanza della pazza, tuttavia, era come avvolgere un bimbo in un mantello e adagiarlo sotto i rami di un upas dagli effluvi mortiferi: la vicinanza di questo demonio è velenosa, e lo è sempre stata. Ma io chiuderò Thornfield Hall, inchioderò la porta e sbarrerò con delle assi le finestre del pianterreno; darò alla signora Poole duecento sterline all’anno per vivere qui con quella spaventosa megera che tu chiami mia moglie.
Grace è pronta a fare quasi tutto per denaro, e avrà con sé il figlio, che ora fa il custode a Grimsby Retreat, a tenerle compagnia, e lui potrà aiutarla ogni volta che mia moglie, delirante e spinta dal demone familiare, cercherà di bruciare la gente nel suo letto di notte, di accoltellarla, di strapparle di dosso la carne a morsi, e così via...
Signore lo interruppi, siete spietato con quella poveretta: ne parlate con odio, con un astio vendicativo. È crudele da parte vostra... Non è colpa sua, se è pazza. Jane, mio piccolo tesoro , tu non sai di cosa stai parlando; di nuovo mi giudichi male. Io non la odio perché è pazza. Se tu fossi pazza, credi che ti odierei? Credo di sì, signore. E allora ti sbagli e non sai nulla di me, e dell’amore di cui sono capace.
Ogni atomo della tua carne mi è caro come se fosse mio, e tale rimarrebbe anche nella sofferenza e nella malattia.
La tua mente per me è un tesoro, e se fosse sconvolta lo sarebbe ugualmente. Se tu delirassi ti stringerei tra le braccia, invece che in una camicia di forza...
La tua stretta, anche nella follia, sarebbe una gioia per me.
Se ti scagliassi addosso a me con furia selvaggia, come ha fatto quella donna stamattina, ti accoglierei in un abbraccio non meno affettuoso che tenace.
Non mi ritrarrei disgustato, come ho fatto con lei; e nei momenti tranquilli non avresti altro custode né altro infermiere che me.
E io veglierei su di te con tenerezza, senza mai stancarmi, anche se non dovessi ricevere nemmeno un sorriso in cambio; e non mi stancherei mai di guardarti negli occhi, anche se tu non mi riconoscessi più.
Ma perché mi faccio distrarre da questi pensieri? Stavo dicendo che ti porterò via da Thornfield.
Sai, è tutto pronto per partire il prima possibile: domani sarai lontana da qui.
Jane, ti chiedo solo di sopportare ancora una notte sotto questo tetto, e poi addio per sempre alle sue pene e ai suoi terrori.
Ho un luogo in cui rifugiarmi, un santuario al sicuro da ogni odioso ricordo, da ogni intrusione...
e anche dalla menzogna e dalla calunnia. Allora portate Adèle con voi, signore lo interruppi, vi terrà compagnia. Che cosa intendi dire, Jane?
Manderò Adèle in collegio, ripeto; ho forse bisogno della compagnia di una bambina che non è neppure la mia...
la figlia bastarda di una ballerina francese? Perché mi tormenti con questa storia?
Perché me la vuoi affibbiare a tutti i costi?
Avete parlato di un rifugio, signore, e vivere da soli in un rifugio è noioso; troppo noioso, per voi.
Solo!
Solo!
ripeté irritato.
Vedo che è necessaria una spiegazione.
Non capisco quell’aria da sfinge che ti è comparsa in viso.
Sei tu quella che deve dividere la mia solitudine, non capisci?
Scossi la testa: agitato com’era, anche quel muto gesto di diniego richiedeva un certo coraggio.
Fino a quel momento era andato su e giù per la stanza, senza requie, ma ora si fermò di botto, come paralizzato.
Mi fissò a lungo: io distolsi lo sguardo, concentrandomi sul fuoco e cercando di mantenere un atteggiamento calmo e composto.
Eccoci dunque al nodo del carattere di Jane disse infine con più calma di quanta me ne sarei aspettata dalla sua espressione.
Il filo di seta fin qui si è dipanato abbastanza facilmente, ma sapevo che avrei incontrato un groviglio e una difficoltà: ed eccoci qua.
Dovremo vedercela con tormenti, esasperazione e tribolazioni senza fine.
Perdio!
Vorrei avere anche solo un briciolo della forza di Sansone per spezzare il nodo come se fosse di stoppa.
Ricominciò ad andare avanti e indietro, ma presto si fermò di nuovo, e questa volta proprio davanti a me.
Jane, vuoi ragionare?
e qui si chinò avvicinandomi le labbra all’orecchio. Perché se non vuoi dovrò usare la forza.
Aveva la voce rauca, e sembrava un uomo pronto a infrangere un’insopportabile costrizione e a lanciarsi a capofitto in uno sfogo selvaggio.
Ancora un momento, ancora uno scoppio di rabbia e non sarei più riuscita a controllarlo.
Quell’attimo preciso, quella minima frazione di tempo era tutto ciò che avevo per dominarlo e trattenerlo: un moto di repulsione, di fuga, di paura, avrebbe decretato il mio destino...
e anche il suo. Ma io non ero spaventata: non lo ero affatto.
Sentivo dentro di me una forza, una sensazione di padronanza che mi sosteneva.
La crisi era pericolosa, ma non priva di attrattive: quelle che vede un indiano, forse, quando affronta una rapida con la sua canoa.
Gli afferrai saldamente il pugno serrato, gli sciolsi le dita e dissi con dolcezza: Sedetevi: sono pronta a parlarvi quanto vorrete, e ad ascoltare tutto ciò che avete da dire, ragionevole o irragionevole che sia.
Si sedette, ma non poté parlare subito.
Da un pezzo lottavo con le lacrime, e sapendo che non gli piaceva vedermi piangere avevo cercato il più possibile di reprimerle.
Ora però mi parve il caso di lasciarle scorrere liberamente, e per tutto il tempo che volevano.
E se questo lo irritava, tanto meglio.
Così mi lasciai andare a un pianto accorato.
Subito mi implorò di calmarmi, ma io risposi che non ci sarei riuscita finché lui era così sconvolto.
Ma io non sono adirato, Jane: solo, ti amo troppo, e il tuo faccino pallido ha assunto un’espressione così dura, fredda e risoluta che non posso sopportarla.
Adesso basta, asciugati le lacrime.
La voce raddolcita mi disse che era riuscito a dominarsi, e mi calmai a mia volta.
Cercò di posarmi la testa sulla spalla, ma non glielo permisi. Allora provò ad attirarmi a sé: no.
Jane!
Jane!
esclamò con una tale amarezza e desolazione che ogni mio nervo fu scosso.
Dunque non mi ami più? Ti importava solo la mia posizione, e il fatto di diventare mia moglie?
Adesso che ho perso le credenziali per diventare tuo marito, eviti di toccarmi come se fossi un rospo o una scimmia?
Quelle parole mi trafissero: e tuttavia, che cosa potevo fare o dire?
Non avrei dovuto fare né dire nulla, probabilmente; ma il rimorso per aver messo alla prova i suoi sentimenti mi tormentava al punto che non potei controllare il mio desiderio di applicare un balsamo alla ferita che avevo inferto.
Io vi amo dissi, ora più che mai: ma non devo mostrare né coltivare questo sentimento, ed è l’ultima volta che lo esprimerò.
L’ultima volta, Jane!
Ma come!
Pensi di poter vivere con me, di vedermi ogni giorno, e, pur continuando ad amarmi, essere sempre fredda e distante?
No, signore, sono sicura che non potrei, e dunque vedo una sola possibilità: ma se parlo monterete ancora su tutte le furie.
Oh, parla pure! Se mi arrabbio, tu conosci l’arte di piangere. Signor Rochester, io devo lasciarvi. Per quanto tempo, Jane?
Per qualche minuto, in modo da poterti ravviare i capelli... che in effetti sono un po’ in disordine...
e per rinfrescarti il viso, che sembra febbricitante?
Devo lasciare Adèle e Thornfield.
Devo separarmi da voi per tutta la vita; devo cominciare una nuova esistenza tra gente diversa e in un ambiente diverso.
Naturalmente, te l’ho già detto. Lasciamo perdere la follia di separarti da me. In realtà tu devi diventare parte di me.
Per quanto riguarda una nuova esistenza, hai perfettamente ragione: nonostante tutto sarai mia moglie, perché io non sono sposato.
Tu sarai la signora Rochester, di nome e di fatto.
Io sarò legato a te finché saremo in vita.
Andrai a stare in una casa che ho nel sud della Francia, una villa bianca sulle rive del Mediterraneo.
Lì vivrai una vita felice, protetta e innocente. Non temere che voglia trascinarti nella colpa... che voglia fare di te la mia amante. Perché scuoti la testa?
Jane, devi essere ragionevole, o perderò davvero la testa.
Gli tremavano la voce e le mani; le larghe narici si dilatarono ancora di più, gli occhi lanciavano fiamme; tuttavia, ebbi l’ardire di parlare.
Signore, vostra moglie è viva, lo avete ammesso anche voi stamattina.
Se io stessi con voi come desiderate, sarei la vostra amante: qualunque altra definizione è un sofisma...
una menzogna. Jane, io non sono mite di carattere...
e tu lo dimentichi: non sono in grado di pazientare a lungo; non sono né freddo né pacato.
Abbi pietà di me, e anche di te, sentimi il polso con un dito, senti come pulsa e...
Attenzione!
Scoprì il polso e me lo tese: il sangue defluiva dalle guance e dalle labbra, che si facevano via via livide; ero terribilmente angosciata.
Esasperarlo a tal punto, con una resistenza che aborriva, era una crudeltà, ma cedere era fuor di questione.
Feci quello che fanno d’istinto gli esseri umani in casi estremi: cercai aiuto in un essere superiore, e le parole Dio, aiutami tu!
mi uscirono dalle labbra senza volerlo.
Sono un pazzo!
esclamò all’improvviso Rochester.
Insisto a dirle che non sono sposato e non le spiego perché.
Dimentico che non sa niente di questa donna, del suo carattere e delle circostanze di questa mia infernale unione con lei.
Ah, sono certo che Jane la penserà come me quando saprà quello che so io!
Janet, metti la tua mano nella mia...
che io possa avere la prova di quanto mi sei vicina... e in poche parole ti spiegherò come stanno in realtà le cose. Puoi ascoltarmi? Sì, signore, anche per delle ore, se vorrete.
Ti chiedo solo qualche minuto.
Jane, tu sai, o ti hanno mai detto che non ero figlio unico?
Che un tempo avevo un fratello maggiore? Ricordo che una volta la signora Fairfax me lo disse.
E hai anche sentito dire che mio padre era un uomo avido, attaccato al denaro?
Ho sentito qualcosa del genere, sì.
Ebbene, Jane, stando così le cose, aveva deciso di mantenere unita la proprietà; non sopportava l’idea di dividerla e lasciare a me la mia parte, tutto doveva andare a mio fratello Rowland.
Tuttavia non poteva nemmeno tollerare che uno dei suoi figli fosse povero, ragione per cui io dovevo fare un matrimonio vantaggioso.
Mi cercò dunque una moglie.
Il signor Mason, un coltivatore e commerciante delle Indie occidentali, era una sua vecchia conoscenza, e mio padre era certo che avesse un cospicuo patrimonio. Si informò e venne a sapere che Mason aveva un figlio e una figlia, alla quale avrebbe dato, a suo dire, una dote di tremila sterline: una cifra sufficiente, insomma.
Appena uscito dall’università fui perciò mandato in Giamaica a sposare la donna che era stata scelta per me.
Mio padre non parlò di denaro, ma mi disse che la signorina Mason, per la sua bellezza, era il vanto di Spanish Town: e non era una bugia.
La trovai bella, sul genere di Blanche Ingram: alta, bruna e maestosa.
La famiglia era molto favorevole al matrimonio con un giovane di buona famiglia, e lo era anche lei.
Me la mostrarono nel corso di alcuni ricevimenti, splendidamente vestita.
La vidi raramente da sola ed ebbi pochissimi colloqui privati con lei.
Mi lusingava, mettendomi sotto gli occhi le sue attrattive e i suoi talenti.
Tutti gli uomini del suo ambiente si mostravano ammirati e invidiosi nei miei confronti.
Ero abbagliato e incoraggiato: i miei sensi si risvegliarono e, ignorante, ingenuo e inesperto com’ero, mi convinsi di amarla.
Non c’è idiozia al mondo che le sciocche rivalità sociali, la lascivia, l’avventatezza, la cecità giovanile non spingano un uomo a compiere.
I parenti di lei facevano pressioni, i rivali stuzzicavano il mio orgoglio, lei mi allettava: il matrimonio fu celebrato senza che quasi me ne accorgessi.
Ah, pensare a quel giorno mi fa perdere ogni rispetto per me stesso... Un intimo disprezzo mi pervade e mi riempie d’angoscia! Non l’ho mai amata, né stimata, non la conoscevo nemmeno.
Non avevo la certezza di una sola virtù nel suo carattere; non avevo notato in lei né modestia, né benevolenza, né candore, né raffinatezza, né sensibilità...
eppure la sposai: quanto fui rozzo, abietto, cieco e ottuso!
Avrei peccato meno se... Ma non devo dimenticare con chi sto parlando. Non avevo mai visto la madre di mia moglie, e la immaginavo morta.
Dopo la luna di miele, però, seppi che non era così; era pazza e rinchiusa in un manicomio.
C’era anche un fratello più giovane, completamente idiota.
Il maggiore, che tu hai conosciuto , un giorno sarà probabilmente nelle stesse condizioni.
Mio padre e mio fratello Rowland erano al corrente di come stavano le cose, ma pensavano solo alle tremila sterline, e si unirono al complotto contro di me.
Scoprire tutto ciò fu orribile, ma non avrei biasimato mia moglie se non per il fatto di avermelo nascosto, anche quando mi accorsi che aveva un’indole completamente diversa dalla mia, gusti per me insopportabili, una mentalità volgare, gretta, meschina e del tutto incapace di elevarsi, di tendere a qualcosa di più nobile; quando capii che non potevo trascorrere in pace con lei una sola serata, una sola ora al giorno, che non potevo dialogare con lei, perché, qualunque argomento proponessi, lei mi rispondeva in modo rozzo, banale, malvagio e sciocco; quando mi resi conto che non avrei mai avuto una casa tranquilla e ordinata perché nessun domestico poteva sopportare le continue scenate dovute al suo carattere violento e impossibile, o le continue vessazioni, gli ordini assurdi e contraddittori...
Anche allora mi trattenni, evitai rimproveri e rimostranze, cercai di smaltire in segreto il pentimento e la delusione, reprimendo la profonda ostilità che provavo per lei. Jane, non ti turberò con particolari abominevoli, mi limiterò a poche, precise parole.
Ho vissuto per quattro anni con la donna che abita qui sopra, e già prima di quella scadenza mi aveva messo a dura prova: la sua natura maturò e si sviluppò con una spaventosa rapidità; i suoi difetti si manifestarono in fretta e in grande stile, ed erano così formidabili che solo la crudeltà avrebbe potuto tenerli a bada, e io non volevo essere crudele.
Che intelligenza da pigmeo aveva, e che istinti da gigante!
E quali terribili sciagure mi attirarono addosso quegli istinti!
Bertha Mason, degna figlia di quella madre scellerata, mi trascinò in tutti gli orribili e degradanti tormenti che necessariamente accompagnano un uomo legato a una moglie intemperante e licenziosa.
Nel frattempo era morto mio fratello, e al termine di quei quattro anni morì anche mio padre. A quel punto ero decisamente ricco...
e tuttavia povero fino alla miseria più nera: ero legato all’essere più volgare, impuro, depravato che avessi mai visto, e per la legge e la società quell’essere era parte di me.
E non potevo intraprendere alcuna azione legale per sbarazzarmene, perché adesso i medici avevano stabilito che mia moglie era pazza: i suoi eccessi avevano generato prematuramente i presupposti della follia.
Jane, vedo che quello che ti sto raccontando non ti piace; sembra quasi che ti faccia star male...
vuoi che continui un altro giorno? No, signore, finite pure. Vi compatisco... vi compatisco davvero.
La compassione di alcuni, Jane, è un tributo odioso e insultante, che può essere legittimamente ricacciato in gola a chi lo offre; è la compassione tipica dei cuori insensibili ed egoisti, una pena ibrida e tutta centrata su chi la prova, mista a un ignorante disprezzo per quelli che davvero hanno subito delle sciagure.
Ma questa non è la tua compassione, Jane, non è il sentimento che traspare dal tuo viso, che quasi trabocca dai tuoi occhi, che ti gonfia il cuore e che fa tremare la tua mano nella mia.
La tua compassione, tesoro mio, è la madre dolente dell’amore: la sua angoscia è la doglia natale della divina passione.
Io la accetto, Jane, lascia che questa figlia venga alla luce...
Le mie braccia sono qui a riceverla. Ora continuate, signore; che cosa avete fatto quando avete scoperto che era pazza?
Ero sull’orlo della disperazione, Jane; solo un residuo di rispetto per me stesso mi ha impedito di precipitare nell’abisso.
Agli occhi del mondo, senza dubbio, ero disonorato e coperto di fango, ma almeno davanti a me stesso decisi di essere pulito; respinsi fino in fondo ogni contaminazione con le sue colpe, e mi strappai da tutto ciò che avesse a che fare con la sua mente malata.
Eppure, la società associava ancora il mio nome e la mia persona a quelli di lei; la vedevo e la sentivo ogni giorno, il suo fiato schifoso si mescolava all’aria che respiravo, e in più mi ricordavo d’essere stato un tempo suo marito...
e questo ricordo era, ed è ancora, indicibilmente odioso per me.
Sapevo oltretutto che finché fosse rimasta in vita non avrei potuto sposare una donna migliore di lei, e, sebbene avesse cinque anni più di me , probabilmente sarebbe vissuta quanto me, perché era sana nel corpo quanto inferma di mente.
Così, a soli ventisei anni, ero senza speranze. Una notte ero stato svegliato dalle sue urla ... Era una di quelle notti torride che nelle Indie occidentali precedono spesso gli uragani. Non riuscendo a rimanere a letto, mi alzai e aprii la finestra.
L’aria sembrava di zolfo... non trovavo refrigerio da nessuna parte.
Le zanzare entrarono a sciami e riempirono la stanza di un tetro ronzio; sovrastato da nuvole nere, il mare rombava cupo come un terremoto; la luna affondava nelle onde, grande e rossa come una palla di cannone infuocata, gettando un ultimo sanguinoso sguardo su un mondo che tremava in attesa della tempesta.
Ero fisicamente influenzato dall’atmosfera e dalla scena che avevo sotto gli occhi, e avevo le orecchie piene delle imprecazioni che continuava a urlare la pazza, alle quali presto lei accostò il mio nome con un odio diabolico e con un linguaggio...!
Parole talmente sconce che neppure una sgualdrina sarebbe in grado di pronunciarle: due camere ci separavano, ma udivo ogni insulto perché le pareti sottili delle case nelle Indie occidentali costituivano un ostacolo risibile a quelle grida belluine. Questa vita mi dissi infine è un inferno: la stessa aria, gli stessi suoni dell’abisso senza fondo! Io ho il diritto di liberarmene, se posso. Le sofferenze di questa condizione mortale mi abbandoneranno assieme al fardello di carne che pesa ora sulla mia anima.
L’inferno non mi spaventa, poiché nessun futuro può essere peggiore del mio presente... La farò finita, e tornerò alla casa di Dio!
Così dicendo mi inginocchiai e aprii un cassetto dove tenevo due pistole cariche: ero deciso a spararmi.
Ma fu solo l’idea di un momento; poiché, non essendo pazzo, l’accesso di profonda e assoluta disperazione che aveva fatto nascere in me il desiderio e il progetto di autodistruggermi, passò in un secondo.
Un vento fresco in arrivo dall’Europa lambì l’oceano ed entrò dalla finestra aperta: finalmente scoppiò l’uragano, con tuoni e lampi.
Diluviò, e l’aria divenne pura: allora presi una decisione.
Passeggiando sotto gli aranci gocciolanti nel giardino madido e tra i melograni e gli ananas intrisi di pioggia, e mentre la fulgida alba tropicale si accendeva tutt’intorno, io ragionai tra me, Jane, e ora ascoltami: perché era la vera saggezza a consolarmi in quell’ora, a indicarmi la via da seguire.
Il dolce vento dell’Europa sussurrava ancora tra il fogliame rinfrescato, e l’Atlantico rombava in gloriosa libertà; il mio cuore, inaridito e ferito da tanto tempo, si gonfiò a quel suono, riempiendosi di sangue vivo...
Tutto il mio essere anelava un rinnovamento, la mia anima assetata bramava un sorso d’acqua incontaminata. Vidi ravvivarsi la speranza e sentii che una rigenerazione era possibile.
Da un’arcata fiorita all’estremità del giardino guardai il mare, più azzurro del cielo: laggiù c’era il vecchio mondo, luminose prospettive si aprivano davanti a me.
Va’ disse la speranza, torna a vivere in Europa: là nessuno conosce la macchia che reca il tuo nome, né l’infame fardello che ti porti appresso. Puoi portare con te in Inghilterra quella donna, rinchiuderla a Thornfield con tutte le cure e le precauzioni necessarie, e poi andare dove vuoi e crearti un nuovo legame. Questa donna che ti ha imposto tanta sofferenza, che ha insozzato il tuo nome, che ha offeso il tuo onore, rovinato la tua giovinezza, non è tua moglie, e tu non sei suo marito.
Fa’ in modo che abbia tutte le cure che la sua condizione richiede e avrai fatto tutto quello che Dio e gli uomini si aspettano da te.
Lascia che l’oblio seppellisca la sua identità e i rapporti che ti legano a lei: non sei costretto a rivelarli ad alcun essere umano.
Garantiscile sicurezza e benessere, tieni segreto il suo degrado e abbandonala.
Feci esattamente così.
Mio padre e mio fratello non avevano detto a nessuno del mio matrimonio, perché già nella prima lettera a casa per avvertirli che la cerimonia era stata celebrata, li avevo pregati di tenere la cosa segreta: li mettevo a parte dei miei timori per le sue conseguenze, prevedendo un triste futuro a causa delle tare che affliggevano la mia famiglia acquisita.
E ben presto la turpe condotta della donna che mio padre aveva scelto per me fu tale da farlo vergognare di averla per nuora. E così, ben lungi dal rendere pubblico il matrimonio, si diede da fare non meno di me per nasconderlo. La portai dunque in Inghilterra; il viaggio in nave con quel mostro fu terribile.
Fui contento quando arrivai a Thornfield e la vidi insediata al sicuro nell’appartamento al terzo piano, nella stanza segreta che per dieci anni è stata la tana di quell’animale selvatico... la cella di uno spirito maligno.
Faticai non poco a trovare qualcuno che badasse a lei, dovendo scegliere una persona di cui potermi fidare ciecamente; le sue crisi, infatti, avrebbero inevitabilmente tradito il mio segreto; e poi c’erano gli intervalli di lucidità, che duravano giorni e addirittura settimane, durante i quali non faceva che insultarmi.
Alla fine assunsi Grace Poole di Grimsby Retreat.
Lei e Carter, il medico che curò Mason la notte che fu azzannato e pugnalato, sono i soli a sapere.
Forse la signora Fairfax immagina qualcosa, ma certo non conosce tutta la verità.
Grace, tutto sommato, si è dimostrata una brava custode, sebbene, in parte per un difetto tutto suo che apparentemente non riesce a correggere, e che si somma alla difficoltà del suo compito, la sua vigilanza sia stata più volte elusa e aggirata.
La pazza è astuta, oltre che malvagia, e non ha mai mancato di approfittare della temporanea distrazione della sua guardiana: una volta per nascondere il coltello che ha usato per colpire il fratello, la seconda per impadronirsi della chiave della cella e uscire nottetempo.
Nella prima occasione ha cercato di bruciarmi nel mio letto, nella seconda ti ha fatto quella visita terrificante.
Ringrazio la Provvidenza, che ha vegliato su di te facendole sfogare la sua furia sul velo di nozze, che forse le ha vagamente ricordato il suo matrimonio: ma non posso nemmeno pensare a ciò che sarebbe potuto accadere.
Quando penso all’essere che mi è saltato alla gola stamattina intento a chinare quel ceffo paonazzo e livido sul nido della mia colomba, mi si gela il sangue...
E che cosa faceste, signore domandai mentre lui prendeva fiato, dopo averla insediata qui? Dove andaste?
Che cosa feci, Jane?
Mi trasformai in un fuoco fatuo.
Dove andai?
Mi misi a vagare come un’anima in pena.
Mi trasferii nel continente, e viaggiai in lungo e in largo.
Il mio pensiero fisso era di trovare una donna buona e intelligente da poter amare, tutto il contrario della furia che avevo lasciato a Thornfield...
Ma non potevate sposarvi, signore. Avevo deciso di poterlo e doverlo fare, ed ero determinato.
La mia intenzione iniziale non era di ingannare qualcuno, come poi ho ingannato te.
Ero pronto a raccontare sinceramente la mia storia e a fare le mie proposte in tutta onestà: mi sembrava talmente ragionevole essere considerato libero di amare ed essere amato, che non ho mai dubitato di trovare una donna disposta e capace di comprendermi e di accettarmi, nonostante la maledizione che gravava su di me.
Ebbene, signore?
Mi fai sorridere quando mi interroghi così, Jane.
Sgrani gli occhi come un uccellino avido e ogni tanto fai dei movimenti impazienti, come se le risposte non giungessero abbastanza in fretta, e tu volessi leggere ciò che sta scritto nel cuore.
Ma prima che vada avanti, dimmi cosa significa questo Ebbene, signore?.
È una domanda che ripeti spesso, e che spesso, non so bene perché, mi ha trascinato in discorsi interminabili.
Quello che voglio dire è: e dopo?
Che cosa faceste? Che cosa accadde? Ecco, appunto!
E che cosa vuoi sapere adesso?
Se avete trovato qualcuna che vi piacesse, se le avete chiesto di sposarvi, e che cosa vi ha risposto. Posso dirti che l’ho trovata e che le ho chiesto di sposarmi, ma la risposta attende ancora d’esser scritta nel libro del destino.
Per dieci lunghi anni ho vissuto come un vagabondo, abitando ora in una capitale, ora in un’altra: a volte a Pietroburgo, più spesso a Parigi; talvolta a Roma, a Napoli, a Firenze.
Grazie al denaro e a un antico nome, potevo scegliere le compagnie che volevo, nessun ambiente mi era precluso.
Cercai la mia donna ideale tra le lady inglesi, le comtesses francesi, le signore italiane, le Gräfinnen tedesche.
Qualche volta, per un breve momento, credetti di cogliere uno sguardo, di udire una sfumatura nella voce, di scorgere una forma che annunciavano l’avverarsi del sogno, ma presto mi si aprivano gli occhi.
Non che cercassi la perfezione.
Volevo solo la donna giusta per me, l’opposto della creola; ma invano.
Tra tante non ne trovai nemmeno una a cui, se fossi stato libero di farlo conscio com’ero dei rischi, degli errori, degli odi che si accompagnano ai matrimoni malriusciti –, avrei chiesto di sposarmi.
La delusione mi tolse ogni freno.
Vissi in maniera dissoluta, ma non depravata, poiché non sopportavo e non sopporto la depravazione.
Era l’attributo della mia Messalina indiana, e l’orrore che mi ispirava il suo comportamento mi impedì in gran parte di goderne. Ogni piacere che sconfinasse nell’eccesso sembrava avvicinarmi a lei e ai suoi vizi, e lo evitavo.
Tuttavia, non riuscivo a stare solo, ed ebbi diverse amanti. La prima fu Céline Varens...
Un altro di quei passi che fanno perdere a un uomo il rispetto per se stesso, quando se ne ricorda.
Sai già chi era, e come finì la nostra liaison.
Dopo di lei ci furono due donne: un’italiana, Giacinta, e una tedesca, Clara, entrambe considerate molto belle.
Ma che cos’era la loro bellezza per me dopo poche settimane?
Giacinta aveva un’indole violenta e mancava di principi, e mi stancai di lei in capo a tre mesi. Clara era onesta e tranquilla, ma opprimente, apatica, poco intelligente: nulla che si confacesse ai miei gusti.
Fui dunque contento di darle una somma sufficiente a intraprendere la strada degli affari, liberandomi così elegantemente di lei.
Jane, vedo dalla tua espressione che non ti stai facendo una buona opinione di me.
Mi giudichi una persona priva di sentimenti, un libertino senza principi, non è vero? In effetti, signore, non vi approvo come ho fatto altre volte.
Non vi sembra una gran brutta cosa vivere così, ora con un’amante e ora con l’altra?
Ne parlate come se fosse una cosa naturale.
Per me lo era, ma non mi piaceva affatto.
Un’esistenza davvero umiliante, e certo non vorrei più comportarmi così.
Avere un’amante è quasi peggio che comprare uno schiavo: entrambi sono esseri inferiori, spesso per natura e sempre per condizione, e vivere in intimità con chi ci è inferiore è degradante.
Ricordare il tempo che ho passato con Céline, con Giacinta e con Clara è insopportabile per me adesso.
Sentii che diceva il vero, e mi convinsi che, se avessi dimenticato me stessa e i principi che mi erano stati instillati, e con un pretesto o una giustificazione qualsiasi avessi ceduto alla tentazione di seguire le orme di quelle poverette, egli mi avrebbe considerata un giorno con gli stessi sentimenti che ora guastavano il ricordo che aveva di loro.
Non glielo dissi, e tuttavia era ciò che sentivo dentro di me.
Impressi quest’idea nel mio cuore, perché potesse essermi d’aiuto nel momento di decidere.
E adesso, Jane, perché non dici: Ebbene, signore?
Ma non ho ancora finito.
Ti sei fatta tutta seria, e vedo che mi disapprovi ancora.
Ma lasciami venire al punto.
Nel gennaio scorso, dopo essermi sbarazzato di ogni amante, inasprito e amareggiato per la mia vita inutile, raminga e solitaria, roso dalla delusione, maldisposto verso gli uomini e soprattutto verso le donne , richiamato dagli affari me ne tornai in Inghilterra.
In un gelido pomeriggio invernale, giunsi a cavallo in vista di Thornfield.
Come odiavo quel luogo!
Là non mi aspettavo né tranquillità né diletto.
Sul sentiero di Hay, seduta tutta sola e immobile su un muricciolo, scorsi una figuretta.
Le passai accanto senza farle più attenzione che al salice spezzato di fronte a lei: non ebbi certo il presentimento di quello che sarebbe stata per me, nessun preavviso che l’arbitra della mia vita, il mio genio del bene o del male mi attendeva lì, umilmente.
Non la riconobbi neppure quando, dopo la caduta con Mesrour, si alzò e tutta seria mi offrì il suo aiuto.
Una creatura esile come una bimba!
Era come se un canarino mi fosse saltellato tra i piedi e mi avesse proposto di salire sulle sue ali sottili.
Fui rude con lei, ma la creatura non volle saperne di andarsene: mi rimase ostinatamente vicina con una strana perseveranza, rivolgendosi a me con una sorta di autorità.
Avevo bisogno d’aiuto, e quella mano mi aiutò.
Appena mi fui appoggiato alla sua fragile spalla, qualcosa di nuovo un’impressione di linfa fresca si insinuò in me.
Quell’elfo, appresi fortunatamente, sarebbe tornato abitava infatti a casa mia, avevo scoperto altrimenti non avrei sopportato di vedermelo scivolare via dalle mani prima di sparire dietro la siepe scura, e l’avrei rimpianto.
Quella sera ti sentii rientrare a casa, Jane, anche se tu probabilmente ignoravi che io pensavo a te e ti aspettavo.
Il giorno dopo, senza farmi vedere, ti osservai per mezz’ora mentre giocavi con Adèle sul ballatoio.
Aveva nevicato, ricordo, e non potevate uscire.
Io ero nella mia camera, con la porta socchiusa, e potevo vedere e ascoltare.
Adèle reclamava tutta la tua attenzione, ma mi sembrava che i tuoi pensieri fossero altrove, anche se eri molto paziente con lei, mia piccola Jane, e continuasti a parlarle e a intrattenerla a lungo.
Quando la piccola ti lasciò, cominciasti a sognare a occhi aperti, andando su e giù per il ballatoio.
Ogni tanto, passando davanti a una finestra, guardavi la neve che fuori cadeva fitta, ascoltavi i gemiti del vento e poi ricominciavi a camminare lieve, e a sognare.
Io penso che quelle tue visioni non fossero cupe: ogni tanto nei tuoi occhi passava un lampo di gioia, e la tenerezza viva che esprimeva il tuo viso non era turbata da nessuna amarezza, nessuna malinconia, nessun cruccio; i tuoi tratti rivelavano piuttosto le riflessioni dolci della giovinezza, quando l’impulso segue con ali generose il volo della speranza in un cielo ideale.
La voce della signora Fairfax, che parlava con una domestica nell’atrio, parve riscuoterti, e che sorriso bizzarro rivolgesti a te stessa, Janet!
C’era molta consapevolezza in quel sorriso: un sorriso sagace, che sembrava illuminare i tuoi stessi sogni.
Era come se dicesse: Le mie fantasie sono meravigliose, sì, ma devo ricordarmi che sono del tutto irreali.
Nel mio cervello c’è un cielo rosato e un verde Eden fiorito, ma so bene che davanti a me ho un duro cammino e tutt’intorno si addensano cupe tempeste che devo affrontare.
Scendesti dunque al piano di sotto e chiedesti alla signora Fairfax qualcosa da fare: mi pare che fossero i conti della settimana o un’occupazione simile. Ero infuriato perché ti eri sottratta così al mio sguardo.
Attesi impaziente la sera, quando avrei potuto mandarti a chiamare.
Il tuo doveva essere un carattere insolito e originale, sospettavo, desiderando andare più a fondo per conoscerlo meglio.
Entrasti nella stanza con un’espressione timida e allo stesso tempo indipendente; eri vestita all’antica, come ora.
Ti feci parlare, scoprendo presto che eri piena di strane contraddizioni.
Il tuo abito e i modi obbedivano a una regola; spesso avevi un’aria diffidente, una natura raffinata ma poco avvezza a stare in società e timorosa di farsi notare per un passo falso o un errore; tuttavia, quando ti rivolgevano la parola, guardavi l’interlocutore negli occhi con un’espressione acuta, audace e fervida: ogni tuo sguardo era penetrante e sicuro; rispondevi prontamente e a tono alle mie domande incalzanti.
Non impiegasti molto ad abituarti a me, a quanto pare: credo, Jane, che percepissi una simpatia tra te e quel padrone di casa così brusco e torvo, perché notavo con stupore come i tuoi modi diventassero via via più disinvolti; potevo anche essere di cattivo umore, non ti stupivi mai e non ti mostravi impaurita, annoiata o infastidita per la mia cupezza; mi guardavi e ogni tanto mi sorridevi con una grazia semplice e tuttavia accorta che non so descrivere.
Ero soddisfatto e stimolato da ciò che vedevo: mi piaceva tutto ciò che avevo contemplato e volevo vedere di più.
Eppure per un lungo periodo ti tenni a distanza e cercai di rado la tua compagnia.
Intellettualmente parlando ero un epicureo, e volevo prolungare il piacere di fare questa nuova e deliziosa conoscenza: e poi per un po’ fui turbato dal timore che, se avessi toccato il fiore senza riguardi, sarebbe appassito subito, perdendo il dolce incanto della freschezza.
Allora non sapevo che non era una fioritura transitoria, ma piuttosto la sua radiosa immagine, intagliata in una gemma indistruttibile. Ma soprattutto volevo vedere se tu mi avresti cercato, qualora ti avessi fuggita...
Non lo facesti; te ne stavi rintanata nello studio, ferma come il tuo tavolo o il tuo cavalletto; se per caso ti incontravo, sgusciavi subito via accennando a malapena un saluto, per puro rispetto.
In quei giorni, Jane, avevi sempre un’espressione pensosa: non triste, perché non eri sofferente, ma neppure allegra, perché avevi poche speranze per il futuro e poche gioie nel presente.
Mi domandavo che cosa pensassi di me, e per scoprirlo ripresi a osservarti.
Quando parlavi, c’era una contentezza nel tuo sguardo, e una certa disinvoltura nei tuoi modi; mi accorsi che eri socievole, e che erano il silenzio dello studio e la noia della tua vita a rattristarti. Mi concessi dunque il piacere di essere gentile con te, e presto la gentilezza risvegliò le emozioni: il tuo viso si addolcì, il tono si fece più cortese; mi piaceva sentire la gratitudine e la gioia con cui le tue labbra pronunciavano il mio nome. A quel tempo, Jane, mi rallegravo ogni volta che ti incontravo per caso; c’era una curiosa esitazione nel tuo comportamento, mi guardavi sempre un po’ turbata...
come se fossi dubbiosa, o incerta: non potevi prevedere il mio umore, se mi sarei comportato in maniera dispotica e burbera, oppure da amico bendisposto.
Ma ormai ero troppo affezionato a te per simulare il primo atteggiamento, e quando ti porgevo cordialmente la mano, il tuo giovane viso appassionato si accendeva di una tale felicità che spesso avevo il mio bel daffare per non stringerti a me lì per lì.
Non parlate più di quei giorni, signore lo interruppi, asciugandomi di nascosto qualche lacrima; le sue parole erano una tortura per me, perché sapevo che cosa dovevo fare e dovevo farlo subito e tutti quei ricordi, quelle rivelazioni dei suoi sentimenti non facevano che rendere il mio compito ancora più difficile.
No, Jane mi rispose, che bisogno c’è di indugiare sul passato, quando il presente è tanto più sicuro, e il futuro tanto più luminoso?
Quell’affermazione appassionata mi fece rabbrividire.
Ora sai come stanno le cose, no?
continuò.
Dopo una gioventù e un’età adulta trascorse per metà in una condizione di indicibile infelicità e per l’altra metà in una spaventosa solitudine, finalmente ho trovato una donna che posso davvero amare...
ho trovato te.
Tu sei l’altro me stesso, la mia parte migliore, il mio buon angelo. A te mi lega un affetto profondo.
Ai miei occhi sei buona, piena di doti, amabile: nel mio cuore c’è una passione grande e fervida, che mi avvicina a te, ti avvicina al nucleo e alla fonte stessa della mia vita, ti avvolge tutta nella mia esistenza e ci unisce in un’unica fiamma pura e potente, fondendoci in un’unica persona.
Proprio perché sentivo e sapevo tutto questo ho deciso di sposarti.
Dirmi che ho già una moglie è una beffa crudele: adesso sai che tutto quello che ho è un demonio odioso.
Ho sbagliato a cercare di ingannarti, ma temevo la tua natura inflessibile, e i pregiudizi radicati in te fin dall’infanzia: volevo essere sicuro di averti prima di arrischiarmi a parlare.
Sono stato un vigliacco: avrei dovuto fare appello fin dal principio a quanto c’è di nobile e generoso in te, come sto facendo ora, non tacerti nulla della mia vita di miserie, descriverti la mia fame e la mia sete di un’esistenza più alta e più nobile, mostrarti non tanto la mia decisione ma il mio irresistibile bisogno di amare fedelmente e profondamente, e di essere fedelmente e profondamente riamato.
E infine avrei dovuto chiederti di accettare la mia promessa di fedeltà e di darmi la tua.
Jane...
dammela ora. Silenzio.
Perché non dici nulla, Jane?
Fu una vera ordalia: una mano di ferro rovente mi stringeva le viscere.
Fu un momento atroce, pieno di conflitti, di buio, di fiamme.
Nessun essere umano avrebbe potuto desiderare di essere amato più di quanto lo volessi io; e io adoravo colui che mi amava così: dovevo rinunciare ad amare un idolo.
Una parola terribile riassumeva il mio insopportabile dovere: Parti!
Jane, ti rendi conto di quello che ti chiedo? Solo questa promessa: Sarò vostra, signor Rochester.
Signor Rochester, io non sarò vostra.
Un altro lungo silenzio.
Jane!
riprese, con una dolcezza che mi spezzò il cuore, e mi raggelò in un terrore sinistro, perché quella voce calma era l’ansito di un leone che si levava.
Jane, stai dicendo che te ne andrai per la tua strada e io devo andarmene per la mia? Sì.
Jane chinandosi verso di me per abbracciarmi, è davvero quello che vuoi?
Sì.
E adesso?
baciandomi teneramente la fronte e la guancia.
Sì ripetei divincolandomi in fretta e una volta per tutte.
Oh, Jane, che amarezza!
Che... perfidia.
E amarmi non lo sarebbe affatto.
Lo sarebbe obbedirvi.
Un’espressione furibonda gli fece inarcare le sopracciglia, stravolgendogli i lineamenti: si raddrizzò, ma riuscì ancora a dominarsi.
Posai una mano sullo schienale di una sedia, per sorreggermi.
Tremavo dallo spavento, ma ero decisa. Un istante solo, Jane.
Pensa per un attimo a quanto sarà orribile la mia vita quando te ne sarai andata.
Insieme a te, mi sarà strappato ogni brandello di felicità.
Che cosa rimarrà allora?
Per moglie non ho che quella pazza di sopra: a questa stregua potresti consegnarmi a uno dei cadaveri che riposano nel cimitero laggiù.
Che cosa farò, Jane?
Dove troverò una compagna, chi mi darà un po’ di speranza?
Fate come me: fidatevi di Dio e di voi stesso.
Credete nel Paradiso.
Sperate di incontrarmi ancora lassù.
Non intendi cedere, dunque?
No.
E mi condanni a vivere infelice, e a morire maledetto? e qui alzò la voce. Vi consiglio di vivere senza peccato, e vi auguro di morire in pace.
Allora vuoi togliermi l’amore e l’innocenza? Vuoi ricacciarmi nella lussuria... nel vizio?
Signor Rochester, non vi assegno questo destino più di quanto lo accetti io stessa.
Siamo nati per lottare e sopportare... Questo vale per voi come per me: fatelo, dunque. Mi dimenticherete, prima di quanto vi dimenticherò io.
Così dicendo mi dai del bugiardo, e insulti il mio onore.
Ti ho giurato che per me non cambierà niente, e tu mi dici in faccia che presto sarà tutto diverso.
Il tuo comportamento mostra il tuo pregiudizio, e la perversità delle tue idee!
È forse meglio ridurre un uomo alla disperazione che trasgredire a una semplice legge umana senza recar danno a nessuno?
Tu non hai né parenti né amici che potresti temere di offendere, se vivessi con me.
Era vero: e mentre parlava la coscienza e la ragione si rivoltavano a tradimento contro di me e mi facevano una colpa di resistergli.
La loro voce risuonava forte quasi come il sentimento, che gridava selvaggiamente: Oh!
Accontentalo!
Pensa alla sua infelicità, pensa al pericolo che corre...
Considera quel che sarà di lui quando rimarrà solo.
Ricordati del suo carattere imprudente, pensa agli impulsi generati dalla disperazione... Rasserenalo; salvalo; amalo; digli che lo ami e che sarai sua.
Chi si cura di te al mondo? Chi riceverà un danno da quello che fai?
La risposta giunse tuttavia indomita: Sono io a dovermi curare di me stessa. Quanto più sono sola e priva di amici, quanto più sono indifesa, tanto più devo rispettare me stessa.
Obbedirò dunque alla legge che Dio ha dato agli uomini ed essi hanno sanzionato.
Mi atterrò ai principi ricevuti quando ero in me, e non fuori di me come ora.
Leggi e principi valgono anche in presenza della tentazione: in momenti come questo, quando il corpo e lo spirito si ribellano al loro rigore; sono severi e non devono essere violati.
Se per convenienza personale potessi infrangerli, che valore avrebbero? Eppure essi ce l’hanno, un valore, l’ho sempre creduto; e se non riesco a crederlo adesso è perché sono pazza...
completamente pazza, col fuoco che mi scorre nelle vene e il cuore che mi batte così in fretta da non riuscire a contare i suoi palpiti.
Idee già formate, decisioni già prese sono tutto quello che ho in questo momento per resistere: e a esse mi aggrapperò.
E così feci.
Il signor Rochester, leggendomi in viso, vide che ero decisa.
La sua ira era al colmo, ed egli fu costretto a cederle per un momento, qualunque cosa potesse seguire; attraversò la stanza, mi afferrò la mano e mi strinse alla vita.
Il suo sguardo infuocato sembrava volermi divorare: in quell’attimo mi sentii indifesa nel corpo come una stoppia esposta al calore e all’impeto di una fornace; nello spirito invece ero ancora padrona della mia anima, e certa, oltretutto, della salvezza ultima.
L’anima, per fortuna, ha un interprete talvolta inconscio ma sempre fedele negli occhi.
I miei si volsero allora verso di lui, e mentre guardavo il suo volto feroce, senza volerlo mi lasciai sfuggire un gemito; la sua stretta mi faceva male e le mie forze, troppo provate, erano quasi allo stremo.
Non si è mai visto disse stringendo i denti, un essere così fragile e allo stesso tempo così indomito.
È come un giunco tra le mie mani! e mi scosse con tutte le sue forze. Potrei piegarla con due dita: ma cosa ne ricaverei piegandola, spezzandola, stritolandola? Guardate questi occhi: guardate questa creatura decisa, selvaggia, libera che mi fissa sfidandomi con qualcosa che va oltre il coraggio... severa e trionfante. Posso fare ciò che voglio della gabbia che racchiude il suo cuore... ma al cuore non posso arrivare... creatura selvaggia e meravigliosa!
Se lacero, se squarcio questa sottile prigione, il mio oltraggio non servirà ad altro che a liberare la prigioniera.
Potrei conquistare la casa; ma l’inquilina fuggirebbe in cielo prima che io possa impadronirmi della sua dimora d’argilla.
E sei tu, spirito con la volontà e l’energia, e la virtù e la purezza che io voglio, non solo il tuo fragile involucro.
Potresti venire spontaneamente, sulle tue lievi ali, e annidarti vicino al mio cuore, se volessi...
Presa contro il tuo volere, sfuggiresti alla stretta come un’essenza...
svaniresti prima che io possa inalare il tuo profumo. Oh!
Vieni, Jane, vieni!
Così dicendo mi liberò dalla stretta, e si limitò a guardarmi.
Era molto più duro resistere a quello sguardo che all’impeto di frenesia, ma solo una sprovveduta avrebbe potuto cedere adesso.
Avevo sfidato la sua ira, rendendola vana, adesso dovevo evitare la sua sofferenza: mi ritirai perciò verso la porta.
Te ne vai, Jane?
Me ne vado, signore.
Mi lasci, dunque?
Sì.
Non verrai da me?
Non sarai il mio conforto, la mia salvezza?
Il mio amore profondo, il mio crudele dispiacere, le mie preghiere disperate non sono nulla per te?
Che passione indicibile c’era nella sua voce!
Com’era difficile ripetere fermamente: Me ne vado.
Jane!
Signor Rochester! Va’, dunque...
Te lo consento; ma ricordati che mi lasci nell’angoscia.
Sali in camera tua; pensa a quello che ti ho detto, Jane, e volgi uno sguardo alla mia pena...
Pensami. Si volse, lasciandosi cadere a faccia in giù sul divano.
Oh, Jane! Speranza mia... amore mio... vita mia!
furono le parole angosciate che gli sfuggirono dalle labbra, seguite da un alto, profondo singhiozzo.
Avevo già raggiunto la porta, lettore, ma tornai indietro...
tornai decisa come mi ero allontanata.
Mi inginocchiai accanto a lui, costringendolo a girare il viso verso di me; gli baciai la guancia, ravviandogli i capelli.
Dio vi benedica, mio caro!
dissi.
Dio vi preservi dal male e dalla colpa, vi diriga e vi conforti...
e vi ricompensi per la bontà che avete avuto per me. La ricompensa più grande sarebbe stata l’amore della piccola Jane rispose; senza quell’amore il mio cuore è spezzato.
Ma Jane mi concederà il suo amore... sì, perché lei è nobile e generosa.
Il sangue gli affluì al viso, e col fuoco che gli ardeva negli occhi si alzò in piedi; mi tese le braccia, ma io sfuggii al suo abbraccio e subito abbandonai la stanza.
Addio!
gridò il mio cuore lasciandolo.
La disperazione aggiunse: Addio per sempre! Mai avrei pensato di poter dormire, quella notte. Invece caddi in un sonno profondo non appena mi misi a letto.
Fui trasportata in sogno agli episodi della mia infanzia: mi sembrò di trovarmi nella camera rossa a Gateshead; la notte era buia e strani terrori agitavano la mia mente.
Quella luce che tanto tempo prima mi aveva fatto perdere i sensi, ora che si ripresentava nel sogno sembrava scivolare lieve sul muro e fermarsi tremolante al centro del soffitto buio.
Io alzavo la testa a guardare, e il soffitto si mutava in nubi alte e dense, la luce era come quella che la luna sparge sui vapori che sta penetrando.
Attendevo di vederla spuntare... e la attendevo con strani presagi: come se sul suo disco dovessero apparire parole fatali. Irruppe infine, come mai la luna scaturì da una nube.
Prima una mano bucò quei foschi drappi e li spazzò via; poi, non una luna ma una bianca figura umana risplendette nel blu chinando la fronte luminosa verso la terra. Mi fissò a lungo, poi si rivolse al mio spirito: la voce veniva da una distanza incommensurabile, e tuttavia, vicinissima, sussurrò al mio cuore: Figlia mia, fuggi la tentazione.
Sì, Madre.
Così risposi, dopo essermi svegliata da quel sogno ipnotico.
Era ancora buio, ma le notti di luglio sono brevi, e l’alba spunta poco dopo mezzanotte. Non è certo troppo presto per fare ciò che devo pensai.
Scesi dal letto; ero già vestita, perché prima di coricarmi mi ero tolta solo le scarpe.
Sapevo dove trovare, nei cassetti, un po’ di biancheria, un medaglione, un anello.
Cercandoli, mi vennero in mano i grani della collana di perle che il signor Rochester mi aveva costretta ad accettare pochi giorni prima.
La lasciai lì: non era mia, apparteneva alla sposa apparsa per un attimo e poi subito svanita nell’aria.
Raccolsi gli altri oggetti in un pacchetto, mi misi in tasca il borsellino con i venti scellini che costituivano tutto il mio patrimonio, poi mi legai sotto il mento il cappello di paglia, mi appuntai lo scialle, presi il pacco e le scarpe, evitando per il momento di infilarmele, e sgusciai fuori dalla stanza.
Addio, mia buona signora Fairfax!
sussurrai, scivolando accanto alla sua porta.
Addio, mia piccola Adèle!
dissi volgendo uno sguardo alla camera della bambina.
Entrare per darle un bacio era fuori discussione: per quel che ne sapevo, in quel momento un orecchio molto fine poteva essere in ascolto.
Avrei voluto passare davanti alla stanza del signor Rochester senza fermarmi, ma quando mi trovai davanti alla porta il mio cuore smise di battere per un attimo, e anche il mio piede si fermò.
Nessuno dormiva, lì dentro: l’inquilino camminava su e giù, senza requie; ascoltando, lo sentii sospirare più d’una volta. In quella stanza, se solo avessi voluto, c’era ad attendermi il paradiso...
Un paradiso momentaneo, certo; bastava che entrassi e dicessi: Signor Rochester, vi amerò e vivrò con voi fino alla morte e una sorgente d’estasi sarebbe sgorgata dalle mie labbra.
Ci pensai.
Il mio amato, che adesso non riusciva a dormire, stava aspettando con ansia che spuntasse il giorno.
La mattina mi avrebbe mandata a chiamare, ma io sarei stata già lontana.
Mi avrebbe cercato dappertutto, invano.
Si sarebbe sentito tradito, poiché avevo rifiutato il suo amore; avrebbe sofferto, forse si sarebbe disperato.
Pensai anche a questo.
La mia mano si allungò verso la maniglia; la ritrassi e fuggii.
Sconsolata, scesi al piano di sotto: sapevo quello che dovevo fare e meccanicamente lo feci.
Andai in cucina e cercai le chiavi della porta laterale; presi un’ampolla d’olio e una piuma, poi oliai la chiave e la serratura.
Presi anche un po’ d’acqua e di pane, perché forse avrei dovuto camminare a lungo, e le mie forze, messe a così dura prova nelle ultime ore, non potevano venir meno.
Feci tutto ciò senza il minimo rumore.
Aprii la porta, uscii, la richiusi piano.
Un’alba smorta rischiarava la corte.
Il cancello principale era sprangato, ma il cancelletto tra le inferriate era chiuso solo col saliscendi.
Passai di lì, richiudendolo alle mie spalle; adesso ero fuori da Thornfield.
Percorso un miglio, oltre i campi, c’era una strada che portava nella direzione opposta a Millcote; non l’avevo mai percorsa ma l’avevo notata più volte, chiedendomi dove portasse: la imboccai.
Non era il momento di riflettere, ora: non dovevo più girarmi a guardare, e nemmeno dovevo guardare davanti a me.
Non dovevo pensare né al passato né al futuro.
Il primo era una pagina così dolce e celestiale e così terribilmente triste che leggere una sola riga avrebbe significato disperdere il mio coraggio e distruggere ogni mia energia.
Il secondo era un vuoto spaventoso: era come il mondo dopo il diluvio universale.
Camminai lungo i sentieri, costeggiando campi e siepi, finché sorse il sole.
Era una bella mattina d’estate, credo: ricordo che le scarpe, che avevo infilato dopo essere uscita di casa, furono presto zuppe di rugiada.
Ma io non guardavo il sole che sorgeva, il cielo allegro, il risveglio della natura.
Chi è condotto al patibolo non pensa al dolce paesaggio intorno a sé, né ai fiori che occhieggiano lungo il cammino, ma al ceppo e alla mannaia, alle ossa e alle vene che si spezzano, alla fossa che si spalanca alla fine: e io pensavo alla mia mesta fuga, a quanto avrei vagato senza un rifugio...
Oh, e con che angoscia pensavo a quello che avevo lasciato!
Non potevo farne a meno. Pensavo a lui... nella sua stanza, in attesa che spuntasse il sole, con la speranza che io l’avrei raggiunto... per dirgli che sarei rimasta e sarei stata sua.
Volevo esserlo, con tutta me stessa; anelavo a tornare: non era troppo tardi per farlo, ero ancora in tempo a risparmiargli l’amarezza di ritrovarsi solo.
Per ora, ne ero certa, nessuno si era accorto che ero fuggita. Potevo tornare, ed essere il suo conforto... il suo orgoglio; salvarlo dall’infelicità, forse dalla rovina.
Ah, che strazio pensare che, dopo che io l’avevo lasciato, anche lui si lasciasse andare...
sarebbe stato ancora peggio!
Era come la punta di una freccia dentellata conficcata nel petto, mi lacerava se cercavo di strapparla via e mi torturava quando il ricordo la spingeva ancora più in profondità.
Gli uccelli cominciarono a cantare tra le fronde e la verzura: gli uccelli erano fedeli, erano il simbolo dell’amore.
E io?
Dilaniata tra la pena del cuore e lo sforzo disperato per attenermi ai miei principi, mi detestavo. Né la coscienza d’aver fatto il mio dovere né il rispetto che avevo di me stessa mi erano di conforto.
Avevo offeso, ferito, abbandonato il mio signore.
Ero un essere abominevole ai miei stessi occhi.
Tuttavia non potevo tornare indietro, non potevo ripercorrere un solo passo.
Era stato certamente Dio a farmi arrivare fin lì.
Quanto alla mia volontà o alla mia coscienza, un dolore atroce aveva calpestato l’una e soffocato l’altra.
Percorrendo quella strada deserta piangevo disperata, ma come in delirio andavo avanti, sempre più in fretta.
Alla fine fui pervasa da una stanchezza che veniva da dentro e si irradiava a tutto il mio corpo, e allora caddi a terra, e lì rimasi per qualche minuto, con la faccia sull’erba umida.
Temevo, o forse speravo di morire lì; poco dopo però mi rialzai, trascinandomi prima sulle mani e sulle ginocchia e poi ancora in piedi, sempre ansiosa e decisa a raggiungere la strada.
Quando arrivai, fui costretta a sedermi e a riposarmi sotto una siepe; poco dopo udii un rumore di ruote, e vidi una diligenza che si avvicinava.
Allora mi alzai agitando una mano, e la diligenza si fermò.
Chiesi dove fosse diretta; il vetturino nominò un luogo lontano da lì, dove ero certa che Rochester non conosceva nessuno.
Domandai quanto mi sarebbe costato arrivarci; trenta scellini, rispose; ne avevo solo venti; ebbene, avrebbe cercato di farseli bastare.
Poi mi fece salire. Dentro non c’era nessuno; il portello si chiuse e la diligenza ripartì. Caro lettore, possa tu non provare mai quello che provai io allora!
Possano i tuoi occhi non versare mai quel profluvio di lacrime amare, cocenti, accorate che versarono i miei.
Possa tu non dover mai rivolgere al cielo preghiere così disperate e dolenti come quelle che uscirono in quel momento dalle mie labbra; possa tu non temere di essere mai, come me, uno strumento di dolore per ciò che più ami al mondo.
Capitolo 28 Sono trascorsi due giorni.
È una serata estiva, e il vetturino mi ha fatto smontare in una località chiamata Whitcross; per la somma che gli avevo dato non poteva portarmi oltre, e non avevo più l’ombra di uno scellino.
Ormai la diligenza sarà a un miglio da qui; sono sola. In questo istante scopro di aver dimenticato di tirare fuori il mio pacchetto dallo scomparto della carrozza, dove l’avevo riposto; lì resterà, lì deve restare. E ora sono nell’indigenza più assoluta.
Whitcross non è un paese e neppure un borgo, non è altro che una colonna di pietra all’incrocio di quattro strade; immagino l’abbiano imbiancata perché sia più visibile da lontano e al buio.
Dalla cima si dipartono quattro bracci e, secondo l’iscrizione, la città più vicina dista dieci miglia, la più lontana oltre venti. Dai nomi familiari di queste città apprendo in quale contea sono giunta: una contea interna del nord, oscurata dalla brughiera e increspata dai monti, vedo. Alle mie spalle e tutt’intorno, lande a perdita d’occhio; in lontananza, oltre la valle profonda ai miei piedi, le onde delle montagne.
Credo siano in pochi a vivere qui e non vedo passare anima viva su queste strade che si stendono a est, ovest, nord e sud, bianche, vaste, deserte.
Tagliano la brughiera, e l’erica cresce fitta e incontenibile fino ai margini.
Ma qualche viaggiatore potrebbe passare di qui per caso e non voglio che mi vedano, ora; uno sconosciuto si domanderebbe cosa ci faccio, qui accanto al palo, evidentemente smarrita e senza meta.
Potrebbero interrogarmi, ma le mie risposte suonerebbero incredibili e desterebbero sospetti.
In questo momento non c’è nulla che mi leghi al consorzio umano nessuna attrattiva o speranza che mi attiri verso i miei simili e nessuno, vedendomi, avrebbe per me un pensiero gentile o un buon augurio.
Non ho altri parenti che la madre universale, la Natura; le chiederò di accogliermi in pace nel suo seno.
Mi inoltrai dunque nell’erica; seguii un avvallamento che tracciava un solco profondo nella brughiera scura, affondando fino al ginocchio nella vegetazione; ne seguii le curve e in un angolo nascosto trovai uno spuntone di granito annerito dal muschio.
Lì sotto mi misi a sedere. La brughiera formava un muro intorno a me, la roccia mi proteggeva la testa; sopra c’era solo il cielo.
Anche così, passò un po’ di tempo prima che mi tranquillizzassi: avevo il vago timore che nelle vicinanze potesse esserci qualche bestia selvatica o che mi scoprisse un cacciatore, o un bracconiere.
Se una folata di vento spazzava quel deserto, alzavo gli occhi per paura che fosse un toro pronto a caricare. Il fischio di un piviere, lo prendevo per quello di un uomo. Tuttavia, rendendomi conto che la mia apprensione era priva di fondamento, e calmata dal silenzio profondo che regnava mentre la sera si faceva notte, acquistai sicurezza.
Fino a quel momento avevo smesso di pensare; avevo solo ascoltato, osservato, temuto.
Ora ritrovavo la capacità di riflettere. Che cosa dovevo fare?
Dove potevo andare? Ah, domande insopportabili, quando non potevo fare nulla né andare da nessuna parte!
Quando le mie membra stanche e tremanti avevano da percorrere ancora tanta strada prima di raggiungere un’abitazione umana, quando avrei dovuto chiedere l’elemosina per procurarmi un tetto, e sollecitare simpatie riluttanti e sopportare di essere respinta prima che qualcuno ascoltasse la mia storia o mi sgravasse un poco dal mio fardello!
Toccai l’erica: era asciutta, ancora tiepida per il calore della giornata estiva.
Guardai il cielo: era limpido, e una stella benevola brillava proprio sopra l’orlo della roccia.
La rugiada cadeva lieve e non si udiva neppure il mormorio del vento.
La natura mi sembrava benigna e generosa, e mi convinsi che, pur derelitta com’ero, mi amava; e io, che dall’umanità potevo aspettarmi soltanto diffidenza, dinieghi e insulti, a lei m’aggrappavo con affetto filiale.
Per quella notte, almeno, sarei stata sua ospite oltre che sua figlia: mia madre mi avrebbe dato alloggio senza pretendere denaro o altro.
Avevo ancora un boccone di pane, avanzato da una pagnotta che avevo comprato in un paese dove eravamo passati a mezzogiorno, con la mia ultima moneta.
Vidi qua e là occhieggiare mirtilli maturi come perle di giaietto tra l’erica; ne raccolsi una manciata e li mangiai col pane.
La mia fame, prima feroce, fu placata benché non estinta da quel pasto da eremita. Alla fine recitai le preghiere della sera e mi preparai un giaciglio.
Intorno alla roccia l’erica era altissima e quando mi sdraiai mi coprì completamente i piedi.
Si levava alta da entrambi i lati e l’aria notturna passava solo da uno spiraglio.
Ripiegai lo scialle per farne una coperta, e per guanciale avevo una bassa protuberanza muschiosa.
Così sistemata non sentivo freddo, almeno non sul far della notte.
Avrei potuto riposare beata, non fosse stato per la tristezza che avevo nel cuore.
Gemeva dalle ferite aperte, dal sangue che lo inondava, dai vincoli strappati.
Tremava per Rochester e il suo tragico destino, lo piangeva con amarezza e compassione, lo chiamava con desiderio costante e, impotente come un uccello con le ali spezzate, continuava a scuotere le penne nel vano tentativo di andarlo a cercare.
Stremata da quei pensieri tormentosi, mi misi in ginocchio.
La notte era arrivata e i suoi astri erano sorti, una notte calma e sicura, troppo serena per dare asilo alla paura.
Sappiamo che Dio è ovunque, ma certamente avvertiamo meglio la Sua presenza quando le Sue opere si dispiegano davanti ai nostri occhi in tutta la loro magnificenza; ed è nel limpido cielo notturno, dove i Suoi mondi compiono le loro orbite silenziose, che leggiamo più chiaramente la Sua infinità, la Sua onnipotenza, la Sua onnipresenza.
Mi ero inginocchiata a pregare per Rochester.
Alzando gli occhi offuscati dalle lacrime vidi la maestosa Via Lattea.
Ricordai cosa fosse gli innumerevoli sistemi celesti che attraversavano lo spazio come una tenue traccia di luce e sentii tutta la potenza, la forza di Dio.
Già ero sicura che Lui non mancava mai di proteggere ciò che aveva creato, e mi convinsi che non solo la terra non era destinata a perire, ma nemmeno una delle anime che essa custodiva.
La mia preghiera divenne ringraziamento: la fonte della vita era anche il Salvatore dello spirito.
Rochester era al sicuro; era di Dio, e Dio l’avrebbe sorvegliato.
Tornai a rannicchiarmi nel seno della collina e ben presto, col sonno, dimenticai il dolore.
Ma l’indomani l’infelicità mi si presentò, pallida e nuda.
Quando già da tempo gli uccellini avevano lasciato i nidi e le api, alla prima dolce ora del giorno, erano venute a raccogliere il miele d’erica tra la rugiada ancora umida, quando le ombre lunghe del mattino si erano già accorciate e il sole aveva riempito terra e cielo, mi alzai e mi guardai intorno.
Che giornata calma, calda, perfetta!
Che deserto d’oro, questa brughiera che si stendeva davanti a me!
Il sole era ovunque.
Avrei desiderato poter vivere di sole, nel sole.
Vidi una lucertola correre sulla roccia, un’ape affaccendarsi tra i mirtilli dolci.
In quel momento mi sarei volentieri tramutata in ape o lucertola, per trovare in quel luogo nutrimento adatto e rifugio definitivo.
Ma ero un essere umano e di un essere umano avevo le necessità: non dovevo indugiare in un luogo dove non avrei trovato niente per soddisfarle.
Mi alzai e guardai il giaciglio che avevo appena lasciato.
Disperando del futuro, rimpiangevo che il mio Creatore, quella notte, non avesse voluto reclamare la mia anima mentre dormivo, e che a queste ossa stanche, sottratte dalla morte a ulteriori conflitti col destino, non restasse che decomporsi in silenzio e confondersi in pace con quella terra desolata.
Ma la vita era ancora in me, con tutte le sue esigenze, e le sofferenze e le responsabilità.
Bisognava portare il fardello, soddisfare le necessità, sopportare i patimenti, adempiere i doveri.
Mi preparai.
Riguadagnata Whitcross, imboccai una strada riparata dal sole ormai alto e ardente.
La mia scelta non fu dettata da altre circostanze.
Camminai a lungo, e quando pensai di essere arrivata al limite e di potermi in coscienza arrendere alla fatica che quasi mi schiacciava di allentare lo sforzo e, sedendomi su una pietra lì vicino, cedere senza opporre resistenza all’apatia che mi legava le membra e il cuore –, udii i rintocchi della campana di una chiesa.
Mi voltai nella direzione di quel suono e laggiù, tra le romantiche colline di cui da un’ora avevo smesso di osservare l’aspetto mutevole, vidi un borgo e una guglia.
La valle alla mia destra era tutta pascoli, campi di granturco e boschi.
Un ruscello scintillava zigzagando tra diverse sfumature di verde, il grano quasi maturo, le foreste oscure, i prati chiari e assolati. Richiamata da un rumore di ruote sulla strada davanti a me, vidi un carro che col suo carico pesante arrancava per la salita; dietro, a poca distanza, due vacche con il loro mandriano.
La vita e il lavoro degli uomini erano vicini.
Dovevo farmi forza e andare avanti: lottare per vivere e piegare la schiena per faticare, come tutti gli altri.
Verso le due del pomeriggio entrai in paese.
In fondo all’unica via c’era una piccola bottega che esponeva in vetrina alcune forme di pane.
Ne avevo una gran voglia.
Forse se mi fossi rifocillata avrei riacquistato un poco di energia; in caso contrario sarebbe stato difficile procedere.
Non appena mi ritrovai in mezzo ai miei simili, tornai a desiderare un po’ di forza, un po’ di vigore.
Mi sembrava umiliante svenire per la fame sulla strada maestra di un borgo.
Non avevo con me proprio nulla da poter offrire in cambio di una di quelle pagnotte?
mi domandai.
Avevo un fazzolettino di seta legato intorno al collo, e avevo i miei guanti.
Non avevo idea di come si comportassero gli uomini e le donne in uno stato di indigenza estrema.
Non sapevo se quegli oggetti, uno o l’altro, sarebbero stati accettati. Probabilmente no, ma dovevo provare. Entrai nel negozio e vi trovai una donna.
Nel vedere una persona rispettabilmente abbigliata e credendola una signora, si fece avanti con cortesia.
In cosa poteva essermi utile?
Ero paralizzata dalla vergogna; la mia lingua si rifiutava di pronunciare la richiesta che m’ero preparata.
Non osavo offrire quei guanti mezzi logori, quel fazzoletto sgualcito; e poi mi sembrava una cosa assurda.
Mi limitai a pregarla di lasciarmi sedere un momento, perché ero stanca.
Lei aveva sperato che fossi una cliente e, delusa, mi accontentò con freddezza.
Indicò un posto a sedere e io vi sprofondai.
Trattenni a stento le lacrime, consapevole di quanto sarebbe stato irragionevole mettermi a piangere.
Mi decisi poi a chiedere se in paese ci fossero sarte o semplici operaie.
Sì, due o tre.
Tutte quelle che possono essere impiegate.
Riflettei.
Questo mi conduceva al punto.
Mi trovavo faccia a faccia con la necessità.
Ero nella posizione di un individuo senza risorse, senza un amico, senza un soldo.
Dovevo fare qualcosa.
Che cosa?
Dovevo rivolgermi a qualcuno.
Ma a chi?
Conoscete qualche posto nelle vicinanze in cui ci sia bisogno di una domestica?
No; non saprei dire.
Qual è la principale occupazione, qui in paese?
Che cosa fa la maggior parte della gente?
Alcuni sono braccianti; molti lavorano alla fabbrica di aghi del signor Oliver, e alla fonderia.
Dal signor Oliver lavorano anche le donne?
No, è un lavoro da uomo.
E le donne che cosa fanno?
Chi lo sa rispose.
C’è chi fa una cosa, chi un’altra. I poveracci hanno da tirare avanti come possono. Sembrava stanca delle mie domande.
Effettivamente, che diritto avevo di importunarla?
Entrarono un paio di paesani; a quanto pareva, la mia sedia era ambita.
Me ne andai.
Risalii la via guardando tutte le case, a destra e a sinistra; ma non trovai alcun pretesto o incentivo per entrare in una o nell’altra.
Vagai per il borgo, a volte spingendomi a una certa distanza e poi tornando indietro, per oltre un’ora.
Ormai esausta e alquanto debilitata dalla fame, mi infilai in un viottolo e mi sedetti sotto la siepe.
Non erano trascorsi molti minuti, però, quando mi alzai per rimettermi in cerca di qualcosa, risorse o almeno informazioni.
In fondo al viottolo sorgeva una linda casetta con un giardino deliziosamente curato e pieno di splendidi fiori.
Mi fermai.
Che diritto avevo di accostarmi alla porta bianca o toccare il batacchio lucente?
Che interesse potevano avere ad assistermi, gli abitanti di quella dimora?
Tuttavia mi avvicinai e bussai.
Mi aprì una giovane vestita di tutto punto.
Con la voce che ci si potrebbe attendere da un cuore disperato in un corpo indebolito, una voce penosamente bassa e incerta, domandai se avessero bisogno di una domestica.
No rispose; non teniamo domestiche.
Mi indichereste un posto in cui potrei trovare un lavoro qualunque?
continuai.
Sono forestiera, non conosco nessuno da queste parti.
Voglio lavorare, va bene qualsiasi cosa.
Ma non era affar suo pensare a una soluzione o cercarmi un posto; e poi senza dubbio un personaggio come me, la mia posizione, le mie parole apparivano ben poco credibili ai suoi occhi.
Scosse la testa, si disse spiacente di non avere informazioni da darmi, la porta bianca si chiuse, e insomma, con grande tatto e civiltà venni sbattuta fuori.
Se fosse rimasta aperta ancora un poco, credo che avrei elemosinato un pezzo di pane: ormai avevo toccato il fondo. Non sopportavo l’idea di tornare in quello squallido borgo, dove oltretutto non vedevo alcuna possibilità di ricevere aiuto.
Avrei piuttosto dovuto dirigermi verso un bosco che avevo visto poco lontano e che, ombroso e fitto com’era, pareva offrire un riparo invitante; ma mi sentivo così male, ero così debole, così rosa da un’insaziabile bisogno, che l’istinto mi impose di restare nei pressi delle dimore dove c’era la possibilità di procurarsi del cibo.
La solitudine non sarebbe stata tale, e neppure il riposo, con quell’avvoltoio la fame che mi conficcava il becco e gli artigli nel fianco.
Mi avvicinavo alle case, poi mi allontanavo, quindi tornavo indietro, e me ne andavo via nuovamente: sempre mi respingeva la consapevolezza di non avere nulla da rivendicare, di non avere il diritto di aspettarmi che qualcuno si interessasse al mio destino solitario.
Frattanto, mentre vagavo come un cane smarrito e mezzo morto di fame, il pomeriggio trascorreva.
Attraversando un campo vidi di fronte a me il campanile della chiesa e affrettai il passo in quella direzione.
Accanto al camposanto, in mezzo a un giardino, sorgeva un edificio piccolo ma solido: era senza dubbio la canonica.
Ricordai che i forestieri, quando arrivano in un luogo in cui non hanno amici e vogliono trovare un lavoro, a volte si rivolgono a un pastore che possa presentarli e soccorrerli. È compito del pastore prestare aiuto, almeno con un consiglio, a quanti desiderano aiutare se stessi, dunque mi sembrava che fosse in un certo senso mio diritto cercare assistenza lì.
Rinnovai il coraggio, radunai i brandelli di forza che mi rimanevano e proseguii.
Arrivai alla porta della cucina e bussai.
Mi aprì una vecchia signora e le chiesi se quella fosse la canonica.
Sì.
È in casa il pastore?
No. Rientrerà presto?
No, è in viaggio.
È andato lontano?
Non tanto, circa tre miglia da qui. Lo hanno chiamato perché suo padre è morto all’improvviso.
Ora si trova a Marsh End e molto probabilmente si fermerà ancora una quindicina di giorni.
C’è la padrona di casa? Nossignora, ci sono solo io, la governante.
Ebbene, lettore, a lei non osai implorare sollievo dalla necessità in cui stavo sprofondando; ancora non mi decidevo a chieder l’elemosina, e ancora una volta mi trascinai via.
Di nuovo tirai fuori il fazzoletto, di nuovo pensai alle forme di pane in quella bottega.
Oh, che cosa avrei dato per una sola crosta!
Per un solo boccone che placasse i morsi della fame!
Mi volsi ancora istintivamente verso il villaggio, ritrovai la bottega ed entrai; c’erano altre persone oltre la donna, ma mi azzardai a chiedere: Mi dareste un panino in cambio di questo fazzoletto?
Mi guardò con evidente sospetto: No, non vendo mai la roba in questo modo.
Quasi disperata, le chiesi mezza pagnotta; rifiutò ancora.
Come faccio a sapere dove l’avete preso, quel fazzoletto?
disse.
I miei guanti, li prendereste?
No!
Che me ne farei?
Lettore mio, non è divertente indugiare su questi dettagli.
Secondo alcuni, c’è un che di piacevole nel ripensare alle esperienze dolorose del passato, ma ancora oggi mi è quasi insopportabile richiamare alla mente il tempo di cui vi parlo: il degrado morale, mescolato alla sofferenza fisica, è un ricordo troppo angosciante per volercisi soffermare.
Non biasimo nessuna delle persone che mi respinsero.
Sentivo che era una reazione prevedibile e inevitabile: un mendicante normale è spesso oggetto di sospetti, ma un mendicante ben vestito lo è sempre.
È vero, io mendicavo un lavoro, ma a chi spettava darmene uno?
Non certo a persone che non mi avevano mai visto prima e non sapevano nulla della mia reputazione.
Quanto alla donna che non volle prendere il mio fazzoletto in cambio di un pezzo di pane, be’, aveva ragione, se l’offerta le appariva equivoca o lo scambio poco conveniente.
Ma ora verrò al dunque; questo argomento mi ha stancata.
Poco prima del tramonto passai davanti a una fattoria, di fronte alla quale era seduto il fattore intento a cenare con pane e formaggio.
Mi fermai e dissi: Vorreste darmi un pezzo di pane?
Ho molta fame.
Mi gettò un’occhiata sorpresa ma, senza rispondere, tagliò una fetta spessa dalla forma che aveva davanti e me la diede.
Non credo mi avesse scambiata per una mendicante, ma piuttosto per una signora eccentrica che si era incapricciata del suo pane scuro.
Mi allontanai e, non appena la casa scomparve, mi sedetti a mangiare.
Non potevo sperare di trovare alloggio sotto un tetto, perciò lo cercai nel bosco a cui accennavo prima.
Ma fu una nottata infame, di sonno agitato: il terreno era umido, l’aria fredda e per giunta, più di una volta, degli intrusi mi passarono accanto costringendomi a cambiare di posto; non mi soccorreva alcun senso di sicurezza o tranquillità.
Prima della mattina si mise a piovere e tutto il giorno seguente fu umido.
Lettore mio, non chiedermi una descrizione minuta di quella giornata; cercai ancora lavoro, fui ancora respinta ma una volta riuscii a toccar cibo.
All’ingresso di una casetta vidi una bambina che stava per gettare nel trogolo dei maiali un piatto di pappa d’avena fredda.
Me la dai?
le chiesi.
Lei sgranò gli occhi.
Mamma! esclamò.
C’è una donna che vuole questa pappa d’avena.
Be’, bimba mia replicò una voce dall’interno, dagliela, se è una mendicante.
Il maiale non la vuole.
La bambina mi versò la poltiglia indurita nella mano e io la divorai, famelica.
Quando l’umido crepuscolo si fece notte, mi fermai su un sentiero per cavalli deserto che stavo percorrendo da più di un’ora.
Le forze mi stanno abbandonando era il mio soliloquio.
Sento di non poter andare avanti ancora per molto.
Passerò un’altra notte da reietta?
Con tutta la pioggia che viene giù, dovrò poggiare la testa sulla terra fredda e inzuppata?
Temo di non poter fare altrimenti; chi, infatti, potrebbe accogliermi?
Ma sarà davvero orribile, con tutta questa fame, debolezza, gelo, e questo senso di desolazione, questa totale prostrazione di ogni speranza.
Con molta probabilità, comunque, morirò prima che faccia giorno.
E perché non posso fare pace con la prospettiva della morte?
Perché tanti sforzi per conservare una vita priva di valore?
Perché so, o credo, che Rochester sia vivo; sicché morire di stenti e di freddo è un destino che la natura non può subire passivamente.
Oh, Provvidenza!
Sostienimi ancora un poco!
Aiutami... guidami!
Lasciai vagare gli occhi vitrei sul paesaggio sfocato e nebbioso.
Vidi che mi ero parecchio allontanata dal borgo: non si vedeva più, erano scomparse anche le coltivazioni che lo circondavano.
Per vie traverse e sentieri secondari mi ero nuovamente avvicinata alla brughiera e ora soltanto qualche campo, selvatico e sterile quasi come quel poco di erica che cercava di impossessarsene, si stendeva tra me e la collina tetra.
Be’, preferisco morire lassù che su una via o una strada frequentata riflettei.
Molto meglio che le mie carni siano sbranate da cornacchie e corvi piuttosto che imprigionate nella bara di un ospizio, o a marcire in una fossa comune.
Dunque mi diressi verso la collina e la raggiunsi.
Ora non restava che trovare un avvallamento in cui sdraiarmi, per sentirmi almeno nascosta, se non sicura.
Ma era una distesa tutta pianeggiante, che variava soltanto per il colore: verde, dove i giunchi e il muschio coprivano le paludi, nero, dove dalla terra asciutta non spuntava che erica.
Calava il buio ma vedevo ancora quei mutamenti, seppure come un semplice alternarsi di luce e ombra, dal momento che con la luce del giorno erano scomparsi anche i colori.
Il mio sguardo ancora errava sull’altura cupa e lungo il margine della brughiera, per perdersi nel paesaggio più desolato, quando in un punto vago e lontano tra le paludi e i crinali spuntò una luce.
Il mio primo pensiero andò a un fuoco fatuo, e credevo sarebbe svanito presto.
Invece continuava ad ardere, vivo e costante, senza allontanarsi né avvicinarsi.
Sarà forse un falò appena acceso?
mi domandai.
Cercai di vedere se aumentava, ma no: non diminuiva e non cresceva.
Sarà una candela dentro una casa ipotizzai allora.
Ma se così fosse, non riuscirei a raggiungerla.
È troppo distante, e se pure fosse a un metro da me, cosa cambierebbe? Busserei e mi sbatterebbero la porta in faccia.
Crollai e nascosi il viso nel terreno.
Restai un momento distesa immobile: il vento notturno spazzava la collina e il mio corpo, poi calava gemendo in lontananza, e la pioggia cadeva fitta, inzuppandomi un’altra volta.
Se il gelo mi avesse irrigidita, regalandomi il torpore benevolo della morte, avrebbe anche potuto continuare a piovere a dirotto e neppure l’avrei sentito.
Ma la mia carne ancora viva tremava per il freddo, e ben presto mi alzai.
La luce era ancora lì e brillava fioca ma continua dietro la cortina di pioggia.
Provai a riprendere il cammino, trascinando lentamente le membra esauste verso quella meta.
Seguendola attraversai di sbieco la collina, passando per un gran pantano che d’inverno sarebbe stato impossibile guadare e anche ora, in piena estate, era melmoso e infido.
Due volte caddi, e altrettante mi rialzai facendo appello a tutte le mie forze.
Quella luce era la mia speranza, la mia illusione: dovevo raggiungerla.
Attraversata la palude, vidi sulla brughiera una traccia bianca e mi avvicinai.
Era una strada o un sentiero e andava dritto verso la luce, che ora splendeva da una sorta di poggio tra gli alberi fitti: abeti, da quanto riuscivo a distinguere delle sagome e del fogliame nell’oscurità.
Mentre mi avvicinavo, a un certo punto la mia stella svanì a causa di un qualche ostacolo che si era frapposto tra noi.
Allungai la mano per tastare la massa scura di fronte a me e riuscii a distinguere le pietre ruvide di un muretto; sopra c’era una specie di palizzata e all’interno una siepe alta e spinosa.
Proseguii a tentoni.
Ancora una volta vidi brillare davanti a me un oggetto biancastro: un cancello, anzi una porticina che al mio tocco si mosse sui cardini.
Su ciascun lato, un nero cespuglio di tasso o agrifoglio.
Varcato il cancelletto, oltrepassati gli arbusti, si profilò la sagoma di una casa scura, bassa e piuttosto lunga; ma la mia luce-guida non si vedeva.
L’oscurità era assoluta.
Gli inquilini erano andati a dormire, temevo.
Alla ricerca della porta, svoltai un angolo ed ecco nuovamente quel benevolo luccichio, dai vetri a losanga di una piccolissima finestra a graticcio, a un piede di altezza da terra, resa ancor più piccola dal folto rampicante, forse edera, le cui foglie si ammassavano su quella parte di muro.
L’apertura era stretta e riparata, tanto che non si era ritenuto necessario coprirla con tende o imposte, e quando mi chinai scostando le frasche che la invadevano, vidi tutto quello che c’era dentro.
Scorsi chiaramente una stanza con il pavimento levigato e tirato a lucido; una credenza in noce con file di piatti di peltro che riflettevano il rosso rutilante di un fuoco di torba acceso.
Vidi un orologio, un tavolo d’abete bianco, qualche sedia.
La candela, la cui fiammella era stata il mio faro, ardeva sul tavolo e alla sua luce una vecchia dall’aspetto piuttosto rude ma perfettamente in ordine, come tutto ciò che la circondava, stava lavorando a maglia.
Non mi soffermai su quegli oggetti, che non avevano nulla di straordinario.
Accanto al focolare apparve un gruppo più interessante, seduto immobile dentro quella pace rosata, nel tepore che la soffondeva. Due donne giovani e aggraziate due vere signore, chiaramente sedevano l’una su una sedia a dondolo bassa, l’altra su uno sgabellino. Entrambe erano in lutto stretto, in crespo e bambagina nera, e quell’abbigliamento tetro conferiva un risalto particolare ai colli e ai visi delicati.
Un pointer vecchio e grosso teneva il testone appoggiato sulle ginocchia di una delle ragazze mentre l’altra aveva un gatto nero acciambellato in grembo.
Che strano posto, quell’umile cucina, per inquiline simili!
Chi erano?
Non certo le figlie della vecchia seduta al tavolo: lei aveva un’aria da contadina mentre loro erano il simbolo stesso della raffinatezza.
Non avevo mai visto i loro visi, tuttavia osservandole mi sembrava di conoscere intimamente ogni tratto. Non potrei dire che fossero attraenti: troppo pallide e troppo serie per definirle così.
Chine ciascuna sul proprio libro, il loro aspetto pensieroso rasentava l’austerità.
Nel mezzo, un tavolinetto reggeva una seconda candela e due grossi volumi a cui esse facevano spesso riferimento, confrontandoli, a quanto pareva, con i libri più piccoli che avevano in mano, come quando si consulta un dizionario per aiutarsi nella traduzione.
La scena era muta, come se tutte le figure fossero state ombre e la stanza illuminata un quadro: io ero così silenziosa che sentivo le braci cadere dalla griglia del focolare e l’orologio ticchettare dal suo angolo oscuro.
Mi pareva perfino di distinguere il clic-clic dei ferri da calza della vecchia signora. Perciò, quando una voce ruppe infine quella strana quiete, la udii fin troppo bene.
Ascolta, Diana disse una delle assorte studentesse, Franz e il vecchio Daniel sono insieme, è notte e Franz sta raccontando un sogno dal quale si è destato in preda al terrore...
Ascolta! E a voce bassa lesse qualcosa che mi suonava del tutto incomprensibile; era una lingua sconosciuta, né francese né latino. Non capivo se fosse greco o tedesco. È davvero potente commentò alla fine.
Mi piace molto.
L’altra ragazza, che aveva alzato la testa per ascoltare la sorella, ripeté, con gli occhi fissi sul fuoco, una parte del brano appena udito.
Tempo dopo ebbi modo di conoscere la lingua e il libro, per questo sono in grado di citare quelle parole; ma in quell’occasione suonarono per me vuote, prive di senso...
Da trat hervor Einer, anzusehen wie die Sternen Nacht. Bene! Bene!
esclamò, con un luccichio negli occhi scuri e profondi.
Ecco un arcangelo che ti si para davanti in tutta la sua scura potenza!
Questa sola riga vale cento pagine pompose.
Ich wäge die Gedanken in der Schale meines Zornes und die Werke mit dem Gewichte meines Grimms7.
Mi piace! E tornarono entrambe silenziose.
C’è un paese dove parlano in quella maniera lì? domandò la vecchia, alzando gli occhi dai suoi ferri. Sì, Hannah, un paese molto più grande dell’Inghilterra, dove parlano solo così. Be’, che diamine, non so mica come fanno a capirsi tra di loro. Ma se voi un giorno ci andrete, laggiù, ci capirete qualcosa?
Probabilmente riusciremmo a capire qualcosa, ma non tutto... Non siamo così brave come credi tu, Hannah.
Non sappiamo parlare il tedesco e non sappiamo neanche leggerlo, senza aiutarci con un dizionario.
E a cosa vi serve? Vorremmo insegnarlo, un giorno...
Almeno i rudimenti, come si suol dire; così guadagneremmo un po’ di soldi in più.
Chiaro. Ma adesso basta studiare, avete sgobbato abbastanza per questa sera.
Credo di sì; io, almeno, sono stanca.
E tu, Mary? Stanca morta.
Dopotutto è un bel lavoraccio, studiare una lingua senz’altro maestro che un vocabolario.
Vero, specialmente se la lingua è questo oscuro ma splendido tedesco.
Mi chiedo quando arriverà St. John.
Non ci vorrà molto, ormai: sono solo le dieci guardando un orologino d’oro che aveva estratto dalla cintola.
Piove forte, Hannah; avresti la bontà di controllare il fuoco in salotto?
La donna si alzò, aprì una porta oltre la quale intravidi un corridoio, e ben presto la udii attizzare il fuoco in una stanza interna; tornò di lì a poco.
Ah, bambine mie! disse. Ormai mi fa un’impressione entrare in quella stanza...
sembra così solitaria con la poltrona vuota e spinta nell’angolo.
Si asciugò gli occhi con il grembiule e le due ragazze, prima serie, ora apparivano tristi.
Ma è in un posto migliore seguitò Hannah: non bisogna desiderare che sia ancora qui con noi.
E poi ha fatto la morte più serena che c’è.
Non ci ha mai nominate, hai detto?
volle sapere una delle due giovani.
Non ne ha avuto il tempo, figliola: se n’è andato in un momento, vostro padre.
Il giorno prima non si era sentito tanto bene, ma niente di serio; e quando il signor St. John ha chiesto se doveva mandare a chiamare una di voi due, gli ha proprio riso in faccia.
L’indomani aveva di nuovo la testa un po’ pesante due settimane fa e si è addormentato e non s’è svegliato più.
Quando vostro fratello è entrato in camera e l’ha trovato, era morto stecchito. Ah, figlie mie! Lui era l’ultimo della sua razza...
voi e il signor St. John siete di un’altra pasta, avete preso più da vostra madre, che sapeva di libri quasi come voi.
Era il vostro ritratto, Mary: Diana somiglia di più a vostro padre.
A me sembravano due gocce d’acqua e non capivo quali differenze vedesse la vecchia domestica .
Entrambe erano di carnagione chiara, snelle; entrambe avevano visi che esprimevano distinzione e intelligenza.
Certo, una aveva i capelli appena più scuri dell’altra ed erano pettinate diversamente: i riccioli castani chiari di Mary erano divisi da una scriminatura e intrecciati mentre i boccoli più scuri di Diana ricadevano folti e le coprivano il collo.
L’orologio batté le dieci.
Sono sicura che vorrete cenare osservò Hannah, e anche il signor St. John, quando arriva.
Quindi si mise a preparare e le signore si alzarono per andare in salotto, mi parve.
Fino a quel momento ero stata così intenta a guardarle, il loro aspetto e la conversazione mi avevano assorbito al punto da farmi quasi dimenticare la mia posizione disgraziata.
Ora però lo stato in cui mi trovavo mi tornò alla mente, e per contrasto mi parve più desolante e disperato che mai.
E mi pareva ancora più impossibile poter indurre le abitanti della casa a preoccuparsi della mia sorte, persuaderle a credere alla mia indigenza e alle mie disgrazie, muoverle ad accordarmi un po’ di riposo dopo tanto peregrinare.
Mentre cercavo a tentoni la porta e bussavo timidamente, sentivo che quest’ultima idea non era altro che una chimera.
Venne ad aprirmi Hannah.
Che cosa volete?
domandò sorpresa, esaminandomi al lume della candela che teneva in mano.
Potrei parlare con le padrone di casa?
chiesi.
Quello che dovete dire a loro, potete dirlo a me.
Da dove venite?
Sono forestiera.
Che cosa ci fate qui a quest’ora?
Ho bisogno di un riparo per la notte, in un capanno o in un posto qualunque, e di un tozzo di pane da mangiare.
Sul viso di Hannah apparve proprio il sentimento che temevo di vedervi: diffidenza.
Vi darò un pezzo di pane disse dopo qualche istante, ma non possiamo prendere in casa una vagabonda.
Non è proprio il caso.
Vi prego, fatemi parlare con le signore.
No di certo.
Cosa possono fare per voi? Non dovreste andare in giro a quest’ora; fa una bruttissima impressione. Ma dove andrò se mi cacciate? Cosa farò?
Oh, sono sicura che sapete dove andare e cosa fare.
Pensate solo a non fare niente di male. Ecco qua una moneta; e adesso via di qui... Un penny non può nutrirmi e non ho la forza di proseguire.
Non chiudete la porta! Oh, no, per l’amor di Dio! Devo chiudere, entra la pioggia... Parlate con le signorine. Lasciate che le veda... No, vi ho detto.
Una persona per bene non fa tutto questo chiasso.
Via!
Ma se mi mandate via morirò di sicuro!
Non credo proprio.
Una che bussa a casa della gente a quest’ora di notte non me la racconta giusta.
Se qui vicino c’è qualcuno insieme a voi, ladri o altro, potete anche dirgli che non siamo sole in casa; abbiamo un uomo, e i cani, e i fucili.
A questo punto l’onesta ma inflessibile domestica sbatté la porta e la serrò dall’interno.
Quello fu il colmo.
Una fitta di dolore intenso uno spasimo di autentica disperazione mi gonfiò il cuore, come se dovesse spezzarmelo.
Ero veramente esausta; non potevo muovere un altro passo.
Crollai sul gradino bagnato davanti alla porta gemendo, torcendomi le mani, piangendo in preda all’angoscia più assoluta.
Ah, lo spettro della morte!
Ah, quell’ultima ora che si appressava con tanto orrore!
Ahimè, quella solitudine, quell’esilio dai miei simili!
Non solo l’àncora della speranza ma anche il fondamento stesso della forza d’animo mi avevano abbandonato, almeno per un istante; quest’ultima, però, riuscii presto a recuperarla.
Ora posso solo morire dissi, ma credo in Dio.
Cercherò di aspettare che sia fatta la Sua volontà in silenzio.
Queste parole non solo le pensai, ma le pronunciai; e respingendo in cuor mio tutta l’infelicità, mi sforzai di costringerla a restare lì, muta e immobile.
Tutti dobbiamo morire disse una voce vicinissima, ma non tutti siamo condannati ad andare incontro a una fine lenta e prematura, quale sarebbe la vostra se moriste di stenti qui.
Chi è che parla? Cosa?
domandai terrorizzata nell’udire quel suono inatteso, e ormai incapace di trarre da alcunché una speranza d’aiuto.
Vicino a me si stagliava una sagoma; di che cosa, la notte nera come pece e la vista indebolita m’impedivano di distinguere.
Il nuovo venuto bussò alla porta, forte e a lungo.
Siete voi, signor St. John?
gridò Hannah.
Sì, sì; apri, presto. Be’, sarete tutto bagnato, e chissà che freddo con questa nottataccia! Entrate...
Le vostre sorelle sono in pena per voi, e penso che ci sia della brutta gente in giro.
È venuta una mendicante... Oh diamine, ancora non se n’è andata! S’è sdraiata lì... Alzatevi!
Vergogna!
Via di qui, dico!
Basta così, Hannah!
Devo dire due parole a questa donna.
L’hai chiusa fuori e hai fatto il tuo dovere, ora lascia che io faccia il mio e la lasci entrare.
Ero qui vicino e vi ho ascoltate entrambe.
Credo si tratti di un caso particolare...
Devo perlomeno prenderlo in esame. Alzatevi, signorina, ed entrate. Prego, dopo di voi. A fatica gli obbedii.
Subito mi ritrovai in quella cucina pulita e luminosa, proprio davanti a quel focolare, tremante e sicuramente inguardabile, consapevole di avere un aspetto spettrale, scarmigliato, segnato dalle intemperie.
Le due signore, il fratello, il signor St. John, e la vecchia domestica mi fissavano tutti insieme.
St. John, chi è?
udii chiedere.
Non saprei, l’ho trovata davanti alla porta fu la risposta.
Com’è bianca commentò Hannah.
Bianca come la porcellana, o come la morte replicarono le altre.
Fatela sedere, o cadrà.
Effettivamente mi girava la testa: crollai e trovai una sedia a ricevermi.
Non avevo ancora perso del tutto i sensi, ma in quel momento non riuscivo a parlare.
Forse un po’ d’acqua le darà sollievo.
Hannah, valla a prendere.
È ridotta a un niente.
Quanto è magra, quanto è esangue!
Come un fantasma!
È malata o soltanto affamata?
Affamata, credo.
Hannah, è latte quello?
Dallo a me, e anche un pezzo di pane.
Diana spezzò del pane, lo intinse nel latte e me lo accostò alle labbra.
Il suo viso si avvicinò al mio; vidi che c’era pietà in lei e sentii la compassione nel suo respiro accelerato. Anche le sue semplici parole esprimevano la stessa emozione, che mi fece l’effetto di un balsamo: Provate a mangiare. Sì, provate le fece eco Mary con dolcezza, e la sua mano mi tolse il cappello fradicio e mi sollevò il capo.
Assaggiai quanto mi offrivano, prima fiaccamente, poi con avidità.
Non troppo, all’inizio...
Trattienila disse il fratello; basta così.
E ritirò la tazza di latte e il piatto col pane.
Ancora un po’, St. John... Guarda che occhi affamati. Basta per adesso, sorella mia.
Senti se ora riesce a parlare, chiedile come si chiama.
Sentivo di poter dire qualcosa e risposi: Mi chiamo Jane Elliott.
Più ansiosa che mai di non farmi scoprire, avevo già deciso di usare uno pseudonimo.
E dove abitate?
Dove sono i vostri cari?
Tacqui.
C’è qualcuno che possiamo mandare a chiamare?
Scossi la testa.
Che cosa avete da dire riguardo a voi?
In qualche modo, ora che avevo varcato la soglia della casa e mi trovavo faccia a faccia con i suoi proprietari, non mi sentivo più una reietta, vagabonda e rinnegata dal mondo.
Osai sbarazzarmi dei panni della mendicante, riacquistare i miei modi e il mio carattere naturali.
Riconobbi me stessa, e quando il signor St. John chiese di ascoltare la mia storia che in quel momento ero troppo debole per raccontare dopo qualche istante risposi: Signore, questa sera non posso spiegarvi i particolari.
Ma allora disse lui, cosa vi aspettate che faccia per voi?
Niente risposi.
Le forze mi bastavano appena per rispondere a monosillabi.
Intervenne Diana: Intendete dire che vi abbiamo già dato l’aiuto di cui avevate bisogno?
E che possiamo anche rimandarvi fuori nella notte, nella brughiera e nella pioggia?
La guardai.
Aveva, pensai, un’espressione fuori dal comune, in cui l’istinto conviveva con la forza e la bontà.
Subito mi feci coraggio.
Rispondendo con un sorriso al suo sguardo compassionevole, dissi: Confido in voi. Se fossi un cane randagio senza padrone, so che stanotte non mi scaccereste dal focolare. Ve lo dico sinceramente, non ho nessuna paura.
Fate di me, e per me, ciò che volete; ma perdonatemi se non mi dilungo in discorsi: ho il fiato corto e sento dolore quando parlo.
Tutti e tre mi osservarono, e nessuno pronunciò una parola.
Hannah disse infine St. John, per ora lasciala sedere lì e non farle domande; tra dieci minuti le darai da finire il pane e il latte.
Mary e Diana, noi andiamo in salotto e decidiamo il da farsi.
Si ritirarono.
Ben presto tornò una delle sorelle, non so quale delle due.
Seduta davanti a quell’allegro focolare, mi stava cogliendo un piacevole stordimento.
La giovane diede istruzioni a Hannah sottovoce.
In breve, con l’aiuto della domestica, riuscii a salire una scala; mi tolsero gli abiti gocciolanti e un letto caldo e asciutto mi accolse.
Ringraziai Dio, nel mio indicibile sfinimento provai l’ardore di una gioia grata, e mi addormentai.
7 I due brani sono tratti da Friedrich Schiller, I Masnadieri, atto V, scena 1 .
Capitolo 29 Il mio ricordo dei tre giorni e tre notti seguenti è molto vago. Rammento alcune sensazioni provate in quell’arco di tempo ma ben pochi pensieri formulati e nessuna azione compiuta.
Sapevo di trovarmi in una piccola stanza, in un lettino stretto.
Sembrava che ci fossi cresciuta, in quel letto; me ne stavo distesa immobile come una pietra, e strapparmi da quel giaciglio sarebbe stato quasi come uccidermi.
Non mi accorgevo del trascorrere del tempo, del passaggio dal mattino al mezzogiorno, dal mezzogiorno alla sera.
Mi accorgevo che gli altri entravano e uscivano di casa, riuscivo anche a distinguerli l’uno dall’altro, se parlavano vicino a me capivo quello che dicevano ma non riuscivo a rispondere: schiudere le labbra o muovere gli arti mi era ugualmente impossibile.
Hannah, la domestica, era quella che veniva più spesso a farmi visita e la sua presenza mi disturbava.
Avevo la sensazione che non mi volesse, che non capisse me o la mia situazione, che nutrisse pregiudizi nei miei confronti.
Diana e Mary comparivano nella stanza un paio di volte al giorno.
Al mio capezzale, sussurravano frasi di questo tipo: È stato davvero un bene averla accolta.
Già, se fosse rimasta fuori tutta la notte davanti alla porta l’avrebbero certamente trovata morta, al mattino.
Chissà che cosa le è successo. Qualche strana avversità, credo... Una vagabonda povera, emaciata, pallida...
Da come parla, direi che non è priva di cultura.
Ha un accento molto distinto, e gli abiti che aveva, benché infangati e bagnati, erano di buona fattura e non troppo logori.
Ha un viso singolare; scarno e smunto com’è, non mi dispiace.
E posso immaginare che avrebbe un aspetto gradevole, una volta rinfrancata e tornata in salute. Nei loro dialoghi, neppure una volta udii una sola sillaba di pentimento per l’ospitalità che mi avevano concesso, o di sospetto o di ostilità verso di me, e la cosa mi confortava. Il signor St. John venne una volta sola: mi guardò e disse che il mio stato letargico era una reazione all’affaticamento eccessivo e prolungato.
Dichiarò che non serviva chiamare un medico e che la natura avrebbe fatto il proprio corso, senza bisogno d’aiuto.
Disse che in qualche modo tutti i nervi erano stati sottoposti a tensione eccessiva e che l’organismo doveva restare per qualche tempo immerso in un sonno profondo.
Non avevo nessuna malattia.
Lui immaginava che, quando avessi cominciato a riprendermi, sarei guarita in un batter d’occhio.
Espresse questo parere con poche parole, a voce bassa e tranquilla; e dopo qualche istante aggiunse, con il tono di un uomo poco avvezzo a commenti espansivi: Una fisionomia piuttosto insolita, che certo non rivela volgarità o degrado.
Tutt’altro replicò Diana.
A dire il vero, St. John, questa povera creatura mi intenerisce il cuore.
Vorrei che potessimo esserle d’aiuto in maniera stabile.
È molto improbabile fu la risposta.
Scoprirai che la signorina ha avuto un malinteso con i suoi cari e probabilmente li ha lasciati seguendo un impulso avventato.
Forse potremmo convincerla a tornare da loro, se non sarà ostinata: ma sul suo viso scorgo tratti energici che mi rendono scettico sulla sua docilità.
Rimase a guardarmi per qualche minuto, riflettendo; poi aggiunse: Ha l’aria assennata ma certo non è bella.
È tanto malata, St. John.
Malata o sana, è comunque scialba.
La grazia e l’armonia della bellezza scarseggiano alquanto in quei lineamenti.
Il terzo giorno mi sentivo meglio; il quarto riuscivo a parlare, muovermi, sedermi sul letto e girarmi.
Hannah mi aveva portato un po’ di pappa d’avena e pane tostato intorno all’ora di cena, credo.
Avevo mangiato con gusto: il cibo era buono, finalmente privo di quel sapore di febbre che fino ad allora aveva avvelenato ogni mio boccone.
Quando la domestica se ne fu andata, mi sentivo abbastanza forte e rianimata: ero sufficientemente riposata e mi prese una smania, un desiderio di azione.
Avrei voluto alzarmi, ma cosa potevo mettermi addosso?
Solo i miei abiti umidi e inzaccherati, con cui avevo dormito per terra ed ero caduta nella palude.
Mi vergognavo di comparire davanti ai miei benefattori vestita a quel modo.
L’umiliazione mi fu risparmiata.
Su una sedia accanto al letto c’erano tutte le mie cose, pulite e asciutte.
Il mio vestito di seta nero era appeso accanto al muro.
Le tracce di fango erano state cancellate, le pieghe causate dall’umidità stirate: era del tutto decoroso.
Perfino le scarpe e le calze erano state lavate e rassettate.
Nella stanza c’era l’occorrente per lavarsi e un pettine per ravviarmi i capelli.
Fu un’operazione faticosa e dovetti fermarmi ogni cinque minuti per riposare, ma riuscii a vestirmi.
Gli indumenti mi stavano come appesi addosso, tanto ero deperita, ma coprii con uno scialle le mie scarne forme, e ancora una volta, con un aspetto pulito e rispettabile non era rimasto neanche un granello di sporcizia, nessuna traccia del disordine che tanto odiavo e che sembrava degradarmi –, mi avviai lentamente giù per una scala di pietra appoggiandomi alla ringhiera, fino a un corridoio basso e stretto, e subito trovai la strada della cucina.
Era piena della fragranza del pane fresco e del tepore di un fuoco generoso.
Hannah badava al forno.
I pregiudizi, si sa, sono alquanto difficili da sradicare da un cuore che non sia stato mai ammorbidito o nutrito dalla cultura: vi crescono saldi come erbacce tra i sassi.
Da principio la domestica era stata fredda e rigida ma ultimamente aveva cominciato ad addolcirsi un poco; e quando mi vide entrare tutta pulita e ben vestita, si spinse perfino a sorridere.
Oh, vi siete alzata!
disse.
Allora vi sentite meglio.
Potete sedere sulla mia sedia davanti al fuoco, se volete.
Indicò la sedia a dondolo e io mi accomodai.
Lei intanto si affaccendava e di quando in quando mi osservava con la coda dell’occhio.
Mentre toglieva alcune pagnotte dal forno si voltò a guardarmi e domandò senza giri di parole: Siete mai andata a mendicare prima di venire qui?
Per un attimo mi sentii indignata; ma ricordando che la rabbia era fuori questione e che in effetti le ero apparsa come una mendicante, risposi con calma seppure non senza una certa spiccata fermezza: Vi sbagliate se mi credete una mendicante.
Non lo sono, non più di quanto lo siate voi stessa o le vostre signorine.
Tacque per qualche istante, poi disse: Non capisco; insomma non avete una casa e siete al verde, giusto?
La mancanza di una casa o di denaro non fa di una persona un mendicante, nel senso che intendete voi.
Avete studiato?
si affrettò a indagare.
Sì, molto.
Ma non siete mai stata in collegio?
Ci sono stata per otto anni.
La donna spalancò gli occhi.
Ma allora perché non potete mantenervi?
Mi sono mantenuta, e confido di poterlo fare ancora.
Che cosa volete fare con quell’uva spina?
mi informai, vedendola tirar fuori un cesto di quei frutti.
Metterla nelle torte.
Datela a me, faccio la cernita.
Nossignora, non voglio che facciate niente.
Ma devo fare qualcosa.
Datemi la cesta.
Lei acconsentì e mi portò anche uno strofinaccio pulito da stendere sopra il vestito, per non insudiciarlo disse.
Non siete abituata ai lavori domestici, lo vedo dalle vostre mani osservò.
Facevate la sarta, forse?
No, vi sbagliate.
E ora lasciate perdere quello che facevo, non vi lambiccate più il cervello su di me; ditemi invece come si chiama la casa in cui ci troviamo.
Qualcuno la chiama Marsh End, qualcuno Moor House.
E il signore che abita qui si chiama St. John?
No, non abita qui, si ferma solo per un po’ di tempo.
La sua casa è la parrocchia di Morton. Il paesino a qualche miglio da qui?
Sissignora.
E cosa fa?
È il parroco.
Ricordai quello che mi aveva detto la vecchia domestica alla canonica quando avevo chiesto di parlare con il pastore.
Allora questa era l’abitazione di suo padre?
Sissignora; il vecchio signor Rivers abitava qui, e anche suo padre, e suo nonno, e il bisnonno prima di lui.
Quindi si tratta del signor St. John Rivers?
Sissignora, St. John, è così che l’hanno battezzato.
E le sorelle si chiamano Diana e Mary Rivers?
Sì.
E il padre è morto?
Un colpo apoplettico, tre settimane fa.
Non hanno una madre?
La signora se ne è andata tanti anni fa.
Voi state presso questa famiglia da molto?
Da trent’anni.
Li ho tirati su io, tutti e tre.
Ciò dimostra che siete stata una domestica onesta e fedele. Questo devo concedervelo, sebbene abbiate avuto la scortesia di darmi della mendicante. Mi osservò nuovamente con uno sguardo stupito.
Mi sa proprio che ho fatto male disse, a pensare così di voi.
Ma ci sono tanti truffatori in giro, dovete perdonarmi.
Ciononostante seguitai, severa, mi avreste cacciata via in una notte in cui non avreste chiuso fuori neppure un cane.
Be’, è stata una cattiveria: ma cosa potevo fare?
Non ho pensato a me ma alle bambine: poverette!
Ci sono solo io a starci dietro, devo pur stare con gli occhi aperti.
Mantenni per qualche minuto un silenzio grave.
Non dovete giudicarmi troppo male ribadì.
Ma io vi giudico male dissi; e vi spiego perché: non tanto perché avete rifiutato di offrirmi un riparo, o mi avete presa per una malintenzionata, quanto perché poco fa mi avete in certo modo rimproverata di essere al verde e di non avere una casa.
Alcune tra le persone migliori mai vissute al mondo sono state indigenti come me; e se siete cristiana, non dovreste considerare la povertà un delitto.
Lo so bene rispose. Me lo dice anche il signor St. John. E lo capisco da me che mi sono sbagliata... Ma adesso ho cambiato idea sul vostro conto.
Mi sembrate davvero una personcina per bene.
D’accordo... Ora vi perdono. Stringiamoci la mano.
Mi porse la mano infarinata e callosa; un altro sorriso, più cordiale, le illuminò la faccia rude, e da quel momento fummo amiche.
Hannah evidentemente amava chiacchierare.
Mentre io mondavo l’uva spina e lei preparava l’impasto per le torte, cominciò a raccontarmi con dovizia di particolari del padrone e la padrona defunti, e dei ragazzi, come chiamava i giovani.
Il vecchio signor Rivers, a suo dire, era una persona molto semplice ma un gentiluomo, di una famiglia tra le più antiche della zona. Marsh End apparteneva ai Rivers sin da quando era stata costruita, e aveva, a quanto affermò: circa duecento anni... Anche se sembra piccola, una casetta da niente a paragone del grande palazzo del signor Oliver a Morton Vale.
Ma mi ricordo che il padre di Bill Oliver era un modesto fabbricante di aghi mentre i Rivers erano signori fin dai tempi degli Enrichi, come può vedere chiunque se va a guardare nei registri della sagrestia alla chiesa di Morton.
Comunque, ammise, il vecchio padrone non era diverso da tanti altri: andava matto per la caccia, la vita di campagna, roba del genere.
La signora era diversa.
Lei era una gran lettrice e studiava tantissimo, e i figlioli avevano preso da lei.
Da quelle parti non c’era nessuno come loro, né mai c’era stato; a tutti e tre piaceva studiare, fin da quando avevano imparato a parlare, quasi, ed erano sempre stati di una razza speciale.
Il signor St. John, una volta cresciuto, era andato all’università ed era diventato parroco, e le ragazze, finita la scuola, avevano cercato posti da istitutrici; infatti le avevano detto che qualche anno prima il padre aveva perduto una grossa somma di denaro per colpa di un uomo di cui si era fidato e che aveva fatto fallimento; e visto che per questo non aveva lasciato alcun patrimonio, i figli dovevano provvedere a se stessi.
Per un lungo periodo avevano vissuto pochissimo in quella casa, e ora erano venuti a trascorrervi qualche settimana per via della morte del padre; ma adoravano Marsh End e Morton, e tutte quelle colline e la brughiera intorno.
Erano stati a Londra e in molte altre grandi città, ma dicevano sempre che non c’è nessun posto come la propria casa; e poi erano così affezionati l’uno all’altro...
Mai un litigio, mai un rimbrotto. Lei non aveva mai visto una famiglia così unita.
Finita la cernita dell’uva spina, domandai dove fossero ora le due signorine e il fratello.
Sono andati a Morton a fare una passeggiata, ma dovrebbero tornare entro mezz’ora, per il tè. In effetti non abusarono del tempo concesso loro da Hannah ed entrarono dalla porta della cucina.
Il signor St. John, vedendomi, si limitò a inchinarsi e passare, mentre le due sorelle si fermarono.
Mary espresse con poche parole gentili e pacate il piacere di vedere che mi sentivo abbastanza bene da essere riuscita a venire dabbasso, mentre Diana mi prese la mano e mi guardò scuotendo la testa.
Avreste dovuto aspettare il mio permesso per scendere disse.
Siete ancora molto pallida...
E magrissima! Povera figlia! Povera ragazza!
Al mio orecchio, la voce di Diana suonava come un tubare di colomba.
Mi allietava incontrare lo sguardo dei suoi occhi.
Trovavo il suo viso nel complesso pieno di fascino.
Quello di Mary era ugualmente intelligente, i lineamenti ugualmente graziosi ma l’espressione era più riservata e i modi, benché gentili, più distaccati.
Diana aveva una certa autorità nell’aspetto e nella voce: era chiaro che era una donna volitiva.
Era nella mia natura sottomettermi con piacere a un’autorità solida come la sua e piegarmi, là dove la mia coscienza e il rispetto di me stessa lo consentivano, a una volontà energica.
E cosa siete venuta a fare qui?
seguitò.
Non è posto per voi.
A volte Mary e io veniamo a sederci in cucina, perché amiamo sentirci libere in casa nostra, fino all’eccesso...
Ma voi siete un’ospite, dovete stare in salotto. Qui mi trovo benissimo.
Niente affatto, con Hannah che va su e giù e vi copre di farina.
E poi il fuoco è troppo forte per voi intervenne Mary.
Proprio così ribadì la sorella.
Avanti, siate obbediente.
E senza lasciarmi la mano mi fece alzare e mi condusse nella stanza interna.
Sedetevi qui disse sistemandomi sul divano, mentre noi ci togliamo il soprabito e prepariamo il tè; questo è un altro privilegio che esercitiamo nella nostra casetta in mezzo alla brughiera: prepararci da noi i pasti quando lo desideriamo, o quando Hannah è occupata a fare il pane o sorvegliare un pentolone o lavare o stirare.
Chiuse la porta lasciandomi sola con il signor St. John, seduto di fronte a me con un libro o un giornale in mano.
Osservai prima il salotto, poi il suo occupante.
La stanza era piuttosto piccola, ammobiliata in maniera semplice ma confortevole, perché ordinata e pulita.
Le poltroncine antiquate erano lucidissime e il tavolo in noce era uno specchio.
Ornavano le pareti colorate alcuni bizzarri ritratti di uomini e donne d’altri tempi; una credenza con le ante a vetro conteneva libri e un vecchio servizio di porcellana.
Non c’erano fronzoli, nessun mobile moderno salvo una coppia di cestini da lavoro e uno scrittoio da signora in palissandro, poggiati su un tavolo di servizio: ogni cosa, compresi il tappeto e le tende, appariva a un tempo usurata e ben conservata. Il signor St. John seduto non meno immobile di uno dei polverosi ritratti alle pareti, con gli occhi fissi e concentrati sulla pagina e le labbra sigillate si poteva osservare con tutto l’agio del mondo, non meno che se fosse stato una statua invece di un uomo.
Era giovane, probabilmente tra i ventotto e i trent’anni, alto e snello, con una faccia che catturava lo sguardo: era un viso greco dai lineamenti purissimi, con un naso dritto e classico, bocca e mento decisamente ateniesi.
Di rado si vede una fisionomia inglese così vicina ai modelli antichi.
Nulla di strano che l’irregolarità dei miei lineamenti lo turbasse un poco, essendo i suoi così armoniosi.
Gli occhi erano grandi e azzurri con ciglia scure; la fronte alta, pallida come l’avorio, era screziata da ciocche ribelli di capelli biondi.
Che ne dici, lettore? Ti sembra una descrizione gentile?
Eppure la persona descritta rifletteva ben poco l’idea di una natura gentile, docile, emotiva o anche placida.
Per quanto sedesse inoperoso, c’era qualcosa nelle sue narici, nella bocca, nella fronte, che percepivo come tratti indicanti irrequietezza o durezza, o forse bramosia.
Non mi rivolse una sola parola né un’occhiata fino al ritorno delle sorelle.
Diana, che entrava e usciva portando le cose per il tè, mi portò un dolcetto cotto sopra il forno.
Mangiatelo subito disse, avrete fame.
Hannah dice che dall’ora di colazione avete preso soltanto un po’ di pappa d’avena.
Non rifiutai, perché il mio appetito si era risvegliato ed era forte.
A quel punto il signor Rivers chiuse il libro, venne a tavola e mentre si sedeva fissò su di me i vividi occhi azzurri.
Nel suo sguardo c’era una franchezza senza cerimonie, una determinazione indagatrice: capii che finora l’aveva distolto dalla sconosciuta con intenzione e non per diffidenza.
Avete una gran fame.
È vero, signore.
È mia abitudine lo è sempre stata, d’istinto rispondere alla brevità concisamente, alla schiettezza con semplicità.
È bene che una lieve febbre vi abbia costretta ad astenervi in questi tre giorni: sarebbe stato pericoloso cedere subito all’appetito.
Ora potete mangiare, ma sempre con moderazione.
Confido che non mangerò a lungo a vostre spese, signore fu la mia alquanto goffa e grossolana risposta.
No rispose freddamente, quando ci avrete riferito dove risiedono i vostri cari, potremo scrivere loro una lettera e voi potrete tornare a casa vostra.
In tutta sincerità mi è impossibile, perché non ho né casa né amici.
I tre mi guardarono, ma senza diffidenza, e non avvertivo alcun sospetto nei loro occhi; curiosità, più che altro, soprattutto da parte delle signorine.
Gli occhi di St. John, sebbene limpidissimi in senso letterale, in senso figurato erano difficili da decifrare.
Sembrava usarli più come strumenti per indagare nei pensieri altrui che come agenti per rivelare i propri, e quella miscela di acutezza e riserbo era calcolata assai più per imbarazzare che per incoraggiare.
Volete dire si informò che siete completamente tagliata fuori da ogni relazione umana?
È così.
Non c’è nulla che mi leghi ad alcuna creatura vivente e non vanto il privilegio di poter trovare alloggio sotto alcun tetto inglese.
Una posizione alquanto singolare, alla vostra età!
A quel punto vidi il suo sguardo dirigersi verso le mie mani, che tenevo giunte sul tavolo davanti a me.
Mi domandai cosa cercasse lì; presto le sue parole lo chiarirono.
Siete mai stata sposata?
Siete zitella? Diana rise.
Diamine, non può avere più di diciassette o diciotto anni, St. John.
Ne ho quasi diciannove ma no, non sono sposata.
Sentii salire al viso un rossore cocente: l’allusione al matrimonio aveva risvegliato ricordi amari e conturbanti.
Tutti videro il mio imbarazzo e la mia emozione.
Diana e Mary alleviarono il disagio distogliendo lo sguardo dal mio viso scarlatto ma il fratello, più freddo e severo, continuò a scrutarmi finché l’inquietudine che aveva suscitato non produsse lacrime, oltre al rossore.
Qual è stata la vostra ultima residenza?
domandò quindi.
Sei troppo indiscreto, St. John mormorò Mary sottovoce; ma lui si sporse sopra il tavolo esigendo una risposta con un secondo sguardo fermo e penetrante.
Il nome del luogo in cui vivevo e della persona con cui ero, è un mio segreto replicai brevemente.
E a mio parere, se volete, avete il diritto di serbarlo, tanto con St. John quanto con chiunque altro commentò Diana.
Tuttavia se non conosco nulla di voi e della vostra storia, non posso aiutarvi disse lui.
E voi avete bisogno di aiuto, non è così?
Sì, ne ho bisogno e lo cercherò fino a quando un vero filantropo mi metterà in condizioni di fare il lavoro che so fare, con un compenso che mi permetta di mantenermi, fosse pure con lo stretto indispensabile per vivere.
Non so se sono un vero filantropo, tuttavia desidero fare tutto quanto è in mio potere per un fine tanto onesto.
In primo luogo ditemi che cosa siete abituata a fare e soprattutto che cosa sapete fare.
Avevo bevuto il tè e mi sentivo decisamente rinfrancata, quasi come un gigante che avesse bevuto del vino: la bevanda aveva ridato tono ai miei nervi sfibrati permettendomi di affrontare senza timori le indagini di quel giovane giudice.
Signor Rivers dissi rivolgendomi a lui e guardandolo apertamente e senza diffidenza, come lui guardava me, voi e le vostre sorelle mi avete reso un grande servizio, il più grande che una persona possa fare a un suo simile: con la vostra generosa ospitalità mi avete salvata dalla morte.
È un beneficio che vi dà diritto alla mia gratitudine in eterno e, in certa misura, alla mia fiducia.
Vi racconterò, della vagabonda che avete soccorso, tutto ciò che posso senza compromettere la pace del mio cuore...
Oltre alla mia sicurezza, morale e fisica, e quella di altre persone.
Sono orfana, figlia di un pastore. I miei genitori sono morti prima che potessi conoscerli.
Sono stata messa sotto tutela e ho studiato in un istituto di carità.
Vi dirò anche il nome del luogo in cui ho trascorso sei anni come allieva e due come insegnante: il collegio per orfane di Lowood, contea di...; ne avete sentito parlare, signor Rivers?
Il reverendo Robert Brocklehurst ne è il tesoriere.
Ho sentito parlare del signor Brocklehurst e ho visto la scuola.
Ho lasciato Lowood circa un anno fa per fare l’istitutrice privata.
Avevo una buona sistemazione ed ero felice.
Sono stata costretta ad abbandonare quel luogo quattro giorni prima di arrivare qui. La ragione della mia partenza, non posso e non devo spiegarla: sarebbe inutile e pericoloso, e ha anche dell’incredibile. Io non ho alcuna colpa: sono innocente come ciascuno di voi.
Sono infelice, sì, e mi toccherà esserlo per qualche tempo, poiché la catastrofe che mi ha allontanata da una casa che era per me un paradiso è stata di natura strana e spaventosa.
Nell’organizzare la mia partenza mi sono attenuta a due sole regole: velocità e segretezza.
Per assicurarmele ho dovuto lasciarmi alle spalle tutto ciò che possedevo, salvo un pacchettino che nella fretta e nell’agitazione ho dimenticato sulla carrozza che mi ha portata a Whitcross.
Così sono arrivata da queste parti nell’indigenza più assoluta.
Ho trascorso due notti all’aperto e due giorni ho vagato senza mai varcare la soglia di una casa, ma in quei giorni ho toccato cibo due volte; poi fame, sfinimento e disperazione mi hanno ridotta quasi in fin di vita e allora voi, signor Rivers, mi avete impedito di morire di stenti sulla vostra porta e mi avete dato riparo sotto il vostro tetto.
So quanto le vostre sorelle hanno fatto per me da allora non ero priva di sensi, infatti, durante il mio apparente torpore e con la loro compassione spontanea, affettuosa e autentica sono in debito quanto lo sono con la vostra evangelica carità.
Non farla parlare più, St. John disse Diana quando mi fermai.
È evidente che non riesce ancora a sopportare tanta emozione. Ora venite a sedervi sul divano, signorina Elliott.
Nell’udire il mio pseudonimo ebbi un mezzo trasalimento: avevo dimenticato il mio nuovo nome.
Il signor Rivers, al quale sembrava non sfuggire nulla, se ne accorse subito.
Avete detto di chiamarvi Jane Elliott, giusto?
osservò.
Sì, è vero, è il nome con cui ritengo opportuno farmi chiamare adesso, ma non è il mio vero nome e quando lo sento mi suona strano.
Non volete dirci il vostro vero nome?
No: temo sopra ogni cosa di essere scoperta, e preferisco evitare le conseguenze cui condurrebbe questa rivelazione.
Sono certa che avete perfettamente ragione disse Diana.
Su, fratello caro, ora lasciala un poco tranquilla.
Ma dopo aver riflettuto per qualche istante, St. John ricominciò imperturbabile e con il consueto spirito indagatore.
Non vorreste dipendere a lungo dalla nostra ospitalità; desiderate, vedo, liberarvi il prima possibile della compassione delle mie sorelle e, soprattutto, della mia carità : volete dunque rendervi indipendente da noi?
Sì, l’ho già detto.
Mostratemi come lavorare o come cercare lavoro, non vi chiedo altro, e poi lasciatemi andare, fosse anche nella più misera delle capanne; ma fino ad allora tenetemi con voi: l’idea di trovarmi ancora una volta senza dimora mi terrorizza.
Voi resterete qui, non si discute affermò Diana, posandomi la mano bianca sul capo.
Resterete ripeté Mary con quel tono di riservata sincerità che le era naturale.
Le mie sorelle, vedete, sono contente di tenervi qui disse St. John, come sarebbero contente di tenere e coccolare un uccellino mezzo assiderato che il vento invernale avesse fatto entrare dalla finestra. Io sono più propenso a indirizzarvi sulla via che vi porti a badare a voi stessa, ed è quanto cercherò di fare, ma sappiate che la mia sfera di influenza è ristretta.
Non sono che il titolare di una povera parrocchia di campagna e il mio aiuto sarà necessariamente dei più modesti.
Se voi tendete a disprezzare le occupazioni umili dovrete cercare un soccorso più efficace di quello che io posso offrirvi.
Ha già detto che è disposta a fare qualunque lavoro onesto sia in grado di svolgere rispose Diana al mio posto.
E sai, St. John, non può scegliere a chi chiedere aiuto; è costretta ad accontentarsi di un tipo intrattabile come te.
Posso fare la sarta, o la semplice operaia, o la domestica o la bambinaia, se non c’è di meglio risposi.
Bene disse con freddezza il signor St. John.
Se il vostro spirito è tale, prometto di aiutarvi, nei miei tempi e a mio modo.
Quindi riprese il libro che l’aveva tenuto occupato prima del tè.
Mi ritirai presto, dal momento che avevo parlato ed ero rimasta sveglia tanto quanto le mie forze, al momento, mi permettevano.
Capitolo 30 Più conoscevo gli abitanti di Moor House, più mi piacevano.
In pochi giorni avevo recuperato tanta salute da poter stare alzata tutto il giorno, e a volte passeggiare un poco fuori.
Potevo accompagnare Diana e Mary in tutte le loro occupazioni; conversare con loro quanto volevano e aiutarle quando e dove me lo permettevano.
Questa relazione mi procurava un piacere corroborante, un tipo di relazione che gustavo per la prima volta... Il piacere che deriva dalla perfetta consonanza di gusti, sentimenti e principi. Mi piacevano i loro stessi libri; ciò che loro apprezzavano, io lo gradivo; ciò che approvavano, io lo riverivo.
Amavano la loro casa appartata.
Anch’io, in quell’edificio grigio, piccolo e vetusto, col tetto basso, le finestre a graticcio, le pareti coperte di muffa, il viale di vecchi abeti cresciuti tutti sghembi per azione dei venti di montagna, il giardino scuro di tasso e agrifoglio in cui sbocciavano soltanto fiori delle specie più robuste, trovavo un fascino al tempo stesso potente e continuo.
Erano affezionati alle brughiere purpuree dietro e intorno all’abitazione, alla valle profonda verso cui scendeva il sentiero ghiaioso per cavalli, snodandosi dal cancelletto tra macchie di felci e pascoli tra i più selvaggi che mai abbiano nutrito un gregge di pecore grigie coi loro agnellini dal muso muschioso...
Erano attaccati a questo scenario, ripeto, con totale, viscerale entusiasmo.
Potevo comprendere quel sentimento e condividerne la forza e la verità.
Vedevo la malia del luogo, sentivo la consacrazione della sua solitudine, mi pascevo gli occhi di alture e distese, della turbolenta coloritura che il muschio, l’erica macchiaiola, l’erba spruzzata di fiori, la brillante felce aquilina e il caldo picco di granito riflettevano sui crinali e nelle forre.
Tutti questi particolari erano per me, proprio come per loro, una pura, dolce fonte di piacere.
Le raffiche violente e la delicata brezza, i giorni tempestosi e quelli alcionii, le ore dell’alba e quelle del tramonto, il chiaro di luna e le notti annuvolate, in quei luoghi, esercitarono su di me la stessa attrazione che avevano su di loro, mi ammaliarono i sensi con lo stesso incantesimo che aveva colpito loro.
Anche in casa andavamo d’amore e d’accordo.
Le sorelle erano più esperte e più colte di me, ma le seguivo con entusiasmo per la strada della conoscenza sulla quale mi avevano preceduto.
Divoravo i libri che mi prestavano e con viva soddisfazione discorrevo con loro la sera di quello che avevo studiato durante il giorno.
Vi era tra noi una consonanza di pensieri, di opinioni... una coincidenza perfetta, insomma. Se nel terzetto c’era un elemento dominante, questo era Diana.
Fisicamente mi sorpassava di gran lunga: era bella e piena di vigore.
La sua carica vitale fluiva energica e sicura, tanto da suscitarmi meraviglia e perplessità.
Al principio di una serata potevo discorrere un poco, ma esaurita la vivacità e la scioltezza iniziali ero ben lieta di sedermi su uno sgabello ai suoi piedi, appoggiarle il capo sulle ginocchia e ascoltare prima lei e poi Mary mentre svisceravano l’argomento che io avevo appena sfiorato.
Diana si offrì di insegnarmi il tedesco.
Mi piaceva imparare da lei e vidi che la parte dell’insegnante la appagava e le si addiceva, non meno di quanto appagasse e si addicesse a me quella dell’allieva.
Le nostre indoli combaciavano e conseguenza ne fu un affetto reciproco dei più intensi.
Scoprirono che sapevo disegnare e misero subito a mia disposizione le loro matite e scatole di colori.
Le mie capacità, che in quell’unico campo erano superiori alle loro, le stupirono e le affascinarono.
Mary rimaneva seduta a guardarmi per ore, poi volle prendere lezioni, e si dimostrò una studentessa docile, intelligente e assidua.
Intrattenendoci a vicenda con queste occupazioni, i giorni passavano come ore, le settimane come giorni.
Quanto a St. John, l’intimità cresciuta tanto naturale e rapida tra me e le sue sorelle non si estendeva a lui.
La distanza che ancora ci separava era dovuta anche al fatto che lui non stava spesso in casa: gran parte del suo tempo pareva dedicata a visitare i poveri e i malati tra i suoi parrocchiani sparsi qua e là.
Le sue uscite pastorali non sembravano per nulla influenzate dal tempo: pioggia o sole, alla fine dei suoi studi mattutini prendeva il cappello e seguiva Carlo, il vecchio pointer di suo padre, verso la sua missione d’amore o di dovere...
non saprei dire sotto quale luce la considerasse. A volte, quando le condizioni erano particolarmente avverse, le sorelle protestavano.
Lui allora, con un sorriso strano, più solenne che allegro, diceva: E se lasciassi che una raffica di vento o una spruzzatina di pioggia mi distolgano da compiti tanto semplici, che razza di preparazione sarebbe, questa indolenza, per il futuro che mi propongo?
A questa domanda Diana e Mary rispondevano in coro con un sospiro, seguito da qualche minuto di dolente meditazione.
Ma oltre alle frequenti assenze, un’altra barriera mi impediva di stringere amicizia con lui: il suo sembrava essere un carattere riservato, distratto e perfino cupo.
Zelante nelle opere del suo ministero, irreprensibile nella vita e nelle abitudini, tuttavia non sembrava godere di quella serenità d’animo, quella contentezza interiore che dovrebbero essere la ricompensa di ogni sincero cristiano e concreto filantropo.
Spesso, la sera, seduto alla finestra davanti allo scrittoio e alle sue carte, smetteva di leggere o scrivere, appoggiava il mento sulla mano e si abbandonava a un qualche corso di pensieri che mi era ignoto, ma i lampi frequenti dei suoi occhi, il volubile dilatarsi delle pupille mi dicevano che si trattava di pensieri agitati e tempestosi.
Credo anche che la natura non rappresentasse per lui il tesoro di delizie che era per le sorelle.
Lo udii esprimere, in una sola occasione, un forte attaccamento al fascino rude delle colline e un innato affetto per il tetto scuro e i muri vetusti che chiamava casa, ma c’era più malinconia che piacere nel tono e nelle parole con cui egli manifestava questo sentimento; e non passeggiava mai nella brughiera per amore del suo rasserenante silenzio, non cercava mai né indugiava sui mille tranquilli piaceri che essa poteva offrire.
Reticente com’era, trascorse un po’ di tempo prima che avessi l’occasione di giudicare il suo intelletto.
Potei farmi un’idea del suo calibro quando lo udii per la prima volta predicare nella sua chiesa a Morton.
Vorrei poter descrivere quel sermone, ma sorpassa le mie capacità.
Non sono neppure in grado di rendere bene l’idea dell’effetto che produsse su di me.
Cominciò con calma, e in realtà la pronuncia e il tono della voce restarono misurati fino alla fine: un fervore sincero ma rigorosamente contenuto emanò subito dagli accenti chiari, stimolando il linguaggio nervoso.
Crebbe acquistando una forza compressa, condensata, controllata.
Il cuore palpitava e la mente stupiva di fronte alla potenza del pastore, ma né cuore né mente si addolcivano.
Una strana amarezza permeava il tutto, la tenerezza consolatoria era assente, frequenti invece le severe allusioni alle dottrine calviniste e ogni riferimento a questi argomenti suonava come una sentenza pronunciata per il giorno del giudizio.
Quando ebbe finito, invece di sentirmi meglio, più calma, più illuminata dal suo discorso, provai una tristezza inesprimibile; mi sembrava infatti non so se gli altri avessero la medesima impressione che l’eloquenza appena ascoltata fosse sgorgata da un abisso dove posavano torbidi sedimenti di delusione, dove si agitavano moleste brame insaziate e aspirazioni inquietanti.
Fui certa che St. John Rivers integerrimo, coscienzioso e zelante com’era non aveva ancora trovato quella pace di Dio che supera ogni comprensione: non più, pensai, di quanto l’avessi trovata io con i miei segreti e tremendi rimpianti per il mio idolo spezzato, il mio Elisio perduto...
Rimpianti che ho evitato di menzionare in queste ultime righe, ma che mi possedevano e mi tiranneggiavano senza pietà. Frattanto era passato un mese.
Diana e Mary avrebbero presto lasciato Moor House per tornare alla vita e all’ambiente assai diversi che le attendevano, a fare le istitutrici in una grande ed elegante città nel sud dell’Inghilterra, dove ciascuna dimorava presso famiglie i cui membri ricchi e altezzosi le consideravano soltanto umili dipendenti e non conoscevano né cercavano le loro innate qualità, apprezzando unicamente i loro talenti acquisiti, allo stesso modo in cui apprezzavano l’abilità della cuoca o il buon gusto della cameriera.
Il signor St. John non mi aveva ancora detto nulla dell’impiego che aveva promesso di procurarmi, ma per me era diventato urgente trovare una qualche occupazione.
Un mattino, rimasta sola con lui in salotto per qualche minuto, mi arrischiai ad avvicinarmi alla nicchia della finestra, divenuta una sorta di studio che conteneva il suo tavolo, la sedia e lo scrittoio, e stavo per parlare, senza sapere bene con quali parole dar forma alla mia domanda giacché è sempre difficile rompere il ghiaccio del riserbo che ricopre i caratteri come il suo quando lui mi levò d’imbarazzo affrontando per primo il discorso.
Alzando gli occhi mentre mi accostavo, disse: Avete qualcosa da chiedermi?
Sì, vorrei sapere se avete sentito di qualche impiego per me.
Tre settimane fa ho trovato o pensato a qualcosa che potrebbe andar bene, ma dal momento che qui sembravate rendervi utile ed esser felice, giacché evidentemente le mie sorelle si sono affezionate a voi e la vostra compagnia è stata per loro fonte di un piacere non comune, ho giudicato inopportuno spezzare questo vostro reciproco conforto fino a quando la loro partenza imminente da Marsh End non rendesse necessaria anche la vostra.
Partiranno fra tre giorni, giusto? dissi. Sì, e allora io tornerò alla canonica di Morton.
Hannah mi accompagnerà e questa vecchia casa verrà chiusa.
Aspettai qualche istante in attesa che continuasse, ma sembrava che le sue riflessioni avessero preso un altro corso: il suo sguardo distratto lasciava intendere che non pensava a me e ai miei problemi.
Fui costretta a richiamarlo su un tema che era necessario affrontare poiché m’interessava e mi angustiava da vicino.
Che genere di impiego avevate in mente, signor Rivers? Spero che aver rimandato non comprometta la possibilità della mia assunzione.
Oh, no, poiché sta solo a me offrirvelo, e solo a voi accettarlo.
Tacque ancora: sembrava riluttante a proseguire.
Cominciavo a sentirmi impaziente: un paio di gesti irrequieti e uno sguardo ansioso ed esigente piantato sulla sua faccia gli comunicarono i miei sentimenti con la stessa efficacia delle parole, e con minore imbarazzo.
Non abbiate fretta di sentirlo disse. Lasciate che ve lo dica francamente: non ho da proporvi nulla di conveniente o vantaggioso.
Prima che vi spieghi, ricordate, se non vi dispiace, questa mia considerazione che vi ho chiaramente espresso: se vi ho aiutato, l’ho fatto come il cieco che aiuta lo zoppo.
Sono povero: scopro infatti che dopo aver pagato i debiti di mio padre, tutto il patrimonio che mi resterà è questa fatiscente casa di campagna, la fila di abeti deformi alle sue spalle e il pezzo di terreno brullo con gli alberi di tasso e i cespugli di agrifoglio davanti.
Sono oscuro: Rivers è un nome antico ma dei tre soli discendenti della stirpe, due sbarcano il lunario in casa di estranei e il terzo si considera straniero nel suo paese natale... Non soltanto in vita, ma anche in morte.
Sì, e si ritiene e si riterrà onorato da questo destino, e non aspira se non a superare il giorno in cui la croce della separazione dai lacci terreni verrà posata sulle sue spalle, quando il Capo di quella chiesa militante di cui lui è il più umile soldato pronuncerà le parole: Sorgi dunque, e seguimi!.
St. John aveva parlato come pronunciando un sermone, con voce bassa e profonda, senza rossore sulle guance e con una luce corrusca negli occhi.
Riprese: E poiché sono povero e oscuro, è di povertà e oscurità il servizio che posso offrirvi. Voi, forse, potrete considerarlo degradante... Giacché ora vedo che siete stata abituata a ciò che il mondo chiama raffinatezza: avete gusti tendenti all’ideale e vi siete perlomeno accompagnata a persone istruite. Io però ritengo che più il terreno che il bracciante cristiano è incaricato di dissodare è arido e infecondo, più magra è la sua ricompensa... tanto più alto è l’onore. In condizioni simili, il suo è il destino del pioniere, e i primi pionieri del Vangelo furono gli apostoli: il loro capitano era Gesù, il Redentore in persona.
Ebbene?
dissi io approfittando di un altro momento di silenzio. Continuate.
Prima di farlo mi guardò: in realtà sembrò leggermi con calma in viso, come se i lineamenti fossero caratteri stampati.
Nelle sue successive osservazioni espresse in parte le conclusioni tratte da quell’esame. Credo che accetterete il posto che vi offro disse, e lo conserverete per qualche tempo, ma non per sempre, non più di quanto io potrei conservare per sempre l’angusto, il limitato...
il tranquillo e ritirato incarico di parroco di campagna inglese; poiché la vostra natura è fatta di una lega refrattaria alla quiete, come la mia, seppure siano di tipo diverso.
Spiegatevi lo sollecitai quando si interruppe ancora una volta. Lo farò, e sentirete quanto è misera la mia proposta... Quanto insignificante... limitante.
Non rimarrò a Morton a lungo, ora che mio padre è morto e sono padrone di me stesso.
Probabilmente entro dodici mesi lascerò questo posto; ma finché sarò qui, mi impegnerò con tutte le mie forze per migliorarlo.
Quando sono arrivato due anni fa, a Morton non c’era una scuola: i figli dei poveri erano esclusi da ogni speranza di progresso.
Ne ho fondata una maschile e ora intendo aprirne una seconda, femminile.
Ho preso in affitto un edificio per questo scopo, con una casetta annessa per la maestra.
Il suo salario sarà di trenta sterline l’anno; la casa è già ammobiliata, in modo molto semplice ma sufficiente, grazie al buon cuore di una certa signorina Oliver, figlia unica dell’unico uomo ricco della mia parrocchia, il signor Oliver, proprietario di una fabbrica di aghi e di una fonderia in valle.
La stessa signora pagherà per l’istruzione e il vestiario di un’orfana del ricovero di mendicità, a condizione che aiuti la maestra nelle faccende più umili concernenti la casa e la scuola, giacché la sua occupazione di insegnante le impedirà di badarvi personalmente.
Volete essere voi questa maestra?
La domanda fu posta in gran fretta, quasi lui si aspettasse un rifiuto indignato o almeno sdegnoso: non conoscendo tutti i miei pensieri e sentimenti, sebbene ne avesse indovinati alcuni, non poteva sapere in quale luce mi sarebbe apparsa la situazione che mi prospettava.
Certo, era umile...
Ma era anche protetta, e io volevo un rifugio sicuro.
Era faticosa...
Ma rispetto all’occupazione di istitutrice in una casa di ricchi, garantiva indipendenza, e la servitù presso estranei mi faceva paura come una lama che penetra nell’anima.
Non era ignobile, né indegna, né degradante per l’intelletto.
Presi la mia decisione.
Vi ringrazio per la proposta, signor Rivers, e l’accetto di tutto cuore.
Ma avete capito bene?
disse lui.
È una piccola scuola di paese; le vostre allieve saranno soltanto bambine povere, figlie di braccianti o di fattori, nel migliore dei casi.
Non dovrete insegnare altro che a lavorare a maglia, cucire, leggere, scrivere e far di conto.
Che ne farete dei vostri talenti?
Della parte migliore del vostro cervello, dei sentimenti, dei gusti?
Li terrò da parte in attesa che qualcuno li voglia.
Si conserveranno.
Sapete a che cosa andate incontro, dunque?
Sì, lo so.
Lui finalmente sorrise; e non fu un sorriso amaro o triste, ma assai soddisfatto e profondamente compiaciuto.
E quando entrerete nell’esercizio delle vostre funzioni?
Mi trasferirò nella casa domani e se per voi va bene aprirò la scuola la settimana prossima.
Ottimo; e sia.
Si alzò e attraversò la stanza. Si fermò e mi guardò ancora una volta scuotendo la testa. Che cosa c’è che non va, signor Rivers? domandai. Non resterete a Morton a lungo, no, no. Perché? Che motivo avete di affermare questo? Ve lo leggo negli occhi. Non sono occhi che promettono una vita tranquilla.
Non sono ambiziosa.
Alla parola ambiziosa trasalì e ripeté: No. Cosa vi ha fatto pensare all’ambizione?
Chi è ambizioso?
Io so di esserlo, ma voi come l’avete scoperto?
Stavo parlando di me stessa.
Be’, se non siete ambiziosa, siete...
Si interruppe. Che cosa?
Stavo per dire appassionata, ma forse avreste frainteso, vi sarebbe dispiaciuta quella parola.
Intendo dire che gli affetti e le simpatie umane hanno una presa potentissima su di voi.
Sono certo che non potreste contentarvi a lungo di passare il vostro tempo libero in solitudine, senza alcuno stimolo: non più di quanto possa contentarmi io aggiunse con enfasi, di vivere qui sepolto in un acquitrino, rinchiuso tra i monti...
In contrasto con la natura che Dio mi ha dato, con le facoltà conferitemi dal cielo paralizzate, rese inutili. Ecco, sentite, ora mi contraddico.
Io, che predicavo il contentarsi di un’umile sorte, e che al servizio di Dio si giustifica anche la vocazione dei taglialegna e dei raccoglitori d’acqua...
Io, Suo ministro ordinato, sono quasi folle per l’irrequietezza. Be’, le inclinazioni e i principi si devono conciliare in qualche modo.
Uscì dalla stanza.
Avevo appreso di più su di lui in quella breve ora che in tutto il mese precedente, ma continuavo a essere perplessa.
Diana e Mary Rivers si facevano più tristi e taciturne man mano che si avvicinava il giorno in cui avrebbero lasciato il fratello e la loro casa. Cercavano entrambe di comportarsi come sempre, ma il dolore contro il quale combattevano non era di quelli che si possono vincere o nascondere del tutto.
Diana lasciava intendere che questo sarebbe stato un addio diverso da tutti quelli precedenti. Probabilmente, per quanto riguardava St. John, si sarebbero separati per anni; forse addirittura per la vita.
Lui sacrificherà tutto ai propositi che ha concepito da lungo tempo disse, sia l’affetto naturale, sia sentimenti ancora più forti.
St. John sembra tranquillo, Jane, ma c’è una febbre nascosta nelle sue parti vitali.
Lo crederesti mite, eppure per certe cose è inesorabile come la morte.
E il peggio è che la mia coscienza non può proprio permettermi di dissuaderlo dalla sua dura decisione: non posso certo biasimarlo, neppure per un attimo.
È giusta, nobile e cristiana...
Ma mi spezza il cuore! E i suoi begli occhi si riempirono di lacrime.
Mary chinò la testa sul suo lavoro.
Siamo rimaste senza padre e tra poco saremo senza casa né fratello mormorò.
In quel momento avvenne un piccolo incidente che sembrava deciso a bella posta dal destino per convalidare il vecchio adagio secondo cui le disgrazie non vengono mai sole e al loro dolore aggiungere il fastidio di rendersi conto che il peggio, forse, doveva ancora venire.
St. John passò davanti alla finestra leggendo una lettera ed entrò.
Nostro zio John è morto disse.
Le due sorelle parvero colpite ma non sconvolte o sgomente; a giudicare dal loro sguardo, la notizia era per loro più importante che penosa.
Morto?
ripeté Diana.
Sì.
La giovane piantò un paio d’occhi indagatori in faccia al fratello.
E allora?
domandò sottovoce.
Allora, Di?
replicò lui, mantenendo un’espressione marmorea.
Allora?
Be’... Niente.
Leggi.
Le gettò la lettera in grembo.
Lei la esaminò di sfuggita e la passò a Mary, che la lesse attentamente, in silenzio, e la restituì al fratello.
I tre si guardarono e sorrisero...
Un sorriso piuttosto tetro e malinconico.
Amen!
Possiamo vivere comunque disse infine Diana.
A ogni modo, non ce la caveremo peggio di prima osservò Mary.
Solo che ci costringe a immaginare come avrebbe potuto essere disse il signor Rivers, il che diverge fin troppo nettamente da come è.
Piegò la lettera, la chiuse nello scrittoio e uscì di nuovo.
Per qualche minuto restammo in silenzio, poi Diana si rivolse a me.
Jane, vi starete chiedendo che razza di misteri coviamo disse, e penserete che siamo creature insensibili, dato che la morte di un parente stretto come uno zio ci commuove così poco; ma non l’abbiamo mai visto né conosciuto.
Era il fratello di mia madre e molto tempo fa litigò con mio padre.
Fu per seguire un suo consiglio che mio padre rischiò gran parte del suo patrimonio nella speculazione che lo rovinò.
Vi furono recriminazioni reciproche; si separarono con rabbia e non si riconciliarono mai.
In seguito mio zio si dedicò a iniziative più produttive: pare abbia accumulato una fortuna di ventimila sterline.
Non si è mai sposato e noi eravamo i suoi unici congiunti, a parte un’altra persona, un parente non più stretto di noi.
Mio padre amava credere che avrebbe fatto ammenda lasciando a noi i suoi averi; quella lettera ci informa che ha lasciato fino all’ultimo penny a quell’altro parente, eccezion fatta per trenta ghinee da dividere tra St. John, Diana e Mary Rivers per l’acquisto di tre anelli commemorativi.
Certo aveva il diritto di fare come gli pareva, però una notizia simile può provocare un attimo di scoramento.
Mary e io ci saremmo considerate ricche con mille sterline a testa, e per St. John sarebbe stata una somma apprezzabile per tutto il bene che gli avrebbe permesso di fare.
Dopo questa spiegazione l’argomento fu dimenticato e né il signor Rivers né le sue sorelle vi accennarono più.
L’indomani lasciai Marsh End per stabilirmi a Morton.
Il giorno seguente Diana e Mary partirono per la lontana B.
Nel giro di una settimana, Rivers e Hannah si trasferirono nella canonica; e così la vecchia casa di campagna fu abbandonata.
Capitolo 31 La mia casa, dunque, ora che finalmente ne ho una, è minuscola: una stanzetta con le pareti imbiancate e il pavimento levigato, che contiene quattro sedie dipinte e un tavolo, un orologio, una credenza, due o tre piatti e bicchieri, un servizio da tè in maiolica.
Al piano superiore una camera grande quanto la cucina con una lettiera d’abete e un cassettone, piccolo ma non tanto da riempirlo tutto col mio povero guardaroba; il quale, però, grazie alla gentilezza dei miei cari e generosi amici, si è accresciuto di un modesto assortimento di capi necessari.
È sera.
Ho congedato l’orfanella che mi aiuta nelle faccende domestiche premiandola con un’arancia.
Sono sola, seduta davanti al focolare.
Stamattina ha aperto la scuola del paese.
Sono arrivate venti scolare.
Di queste solo tre sanno leggere, nessuna sa scrivere o contare. Molte sanno lavorare a maglia e qualcuna cuce un po’.
Parlano con l’accento larghissimo tipico della zona.
Per ora abbiamo qualche difficoltà a comprendere le rispettive lingue.
Alcune sono maleducate, rozze e intrattabili oltre che ignoranti; ma altre sono docili, desiderose di apprendere e manifestano un’attitudine che mi piace.
Non devo dimenticare che queste contadinelle malvestite sono fatte di carne e di sangue esattamente come i rampolli delle famiglie più insigni, e che i germi innati dell’eccellenza, del gusto, dell’intelligenza e dei buoni sentimenti possono esistere nei loro cuori non meno che in quelli di nobili natali.
Sarà mio dovere far crescere quei germi, e senza dubbio eseguire questo compito mi darà qualche felicità.
Non mi aspetto grandi piaceri dalla vita che mi si apre dinnanzi, ma se regolerò il mio spirito e mi impegnerò come devo, mi darà certamente abbastanza di che vivere giorno per giorno.
Ero davvero gioiosa, tranquilla e soddisfatta durante le ore passate in quell’aula spoglia e umile stamattina e oggi pomeriggio?
Per non ingannare me stessa devo rispondere: no, mi sentivo piuttosto avvilita.
Mi sentivo, sì, stupida che non sono altro... mi sentivo degradata. Pensavo che forse ero scesa un gradino nella scala sociale, invece di salire.
Ero in preda a un pavido sgomento di fronte all’ignoranza, la povertà e la rozzezza di tutto quello che sentivo e vedevo intorno a me. Ma scusatemi se non mi detesto né mi disprezzo troppo per questi sentimenti; sono sbagliati, lo so...
E saperlo è un gran passo avanti.
Mi sforzerò di superarli e confido che domani me li sarò lasciati alle spalle almeno in parte; forse tra poche settimane saranno svaniti ed è possibile che tra qualche mese la felicità che proverò nel vedere i progressi fatti e i miglioramenti delle mie scolare cambierà il disappunto in compiacimento.
Frattanto mi pongo solo una domanda... Che cosa è meglio?
Essersi arresa alla tentazione, aver dato ascolto alla passione, non aver compiuto alcuno sforzo doloroso, non aver lottato...
ma esser caduta in una trappola di seta, essersi addormentata sui fiori che la coprivano per svegliarsi in un clima caldo, tra i lussi di una villa di vacanza, e trovarsi ora a vivere in Francia, come amante di Rochester, in un delirio d’amore per la metà del tempo...
perché lui... sì, mi avrebbe amato molto, per un po’. Lui mi ha amato... Nessuno mi amerà più così. Mai più conoscerò il dolce tributo reso alla bellezza, alla gioventù e alla grazia... nessun altro scorgerà in me queste doti. Era pieno di affetto e di orgoglio per me... Nessun altro uomo lo sarà mai... Ma dove vado a smarrirmi, e cosa dico, e soprattutto cosa provo? È meglio essere schiava a Marsiglia nel mondo della luna...
in preda alla beata febbre illusoria di un’ora, per poi l’ora dopo soffocare tra le più amare lacrime di rimorso e vergogna... o fare la maestra di paese, libera e onesta, in un fresco angolino tra i monti, nel cuore salubre dell’Inghilterra? Sì; ora sento che ho fatto bene ad attenermi ai principi morali e alla legge, respingendo e schiacciando i folli impulsi di un momento.
Dio mi ha guidata nella scelta giusta e per questo ringrazio la Sua Provvidenza!
Giunta a questo punto delle mie meditazioni serali mi alzai, andai alla porta e mi misi a guardare il tramonto del giorno di mietitura, i campi tranquilli davanti alla mia casetta che, insieme alla scuola, distava mezzo miglio dal paese.
Il canto degli uccelli si andava spegnendo...
L’aria era mite, la rugiada odorosa8. Guardando tutto ciò credevo di essere felice, e mi sorprese, poco dopo, scoprirmi a piangere... Perché?
Per il destino che mi aveva strappato al mio padrone, per colui che ero destinata a non vedere più, per la disperazione e l’ira fatale, conseguenze della mia partenza, che forse ora lo trascinavano lontano dalla retta via, troppo lontano per sperare di tornarci, alla fine.
A questo pensiero staccai lo sguardo dal bel cielo del crepuscolo e dalla solitaria valle di Morton...
Dico solitaria perché nella parte che riuscivo a scorgere non c’erano edifici tranne la chiesa e la canonica, seminascoste tra gli alberi, e proprio in fondo il tetto di Vale Hall, dove abitavano il ricco signor Oliver e la figlia.
Mi schermai gli occhi e appoggiai la testa contro lo stipite di pietra della porta, ma ben presto un lieve rumore vicino al cancelletto che separava il mio minuscolo giardino dal prato fuori mi costrinse ad alzare gli occhi.
Un cane vidi in quel momento che era il vecchio Carlo, il pointer del signor Rivers spingeva il cancello col muso mentre proprio St. John si chinava su di lui con le braccia conserte, la fronte accigliata, lo sguardo serio e quasi contrariato fisso su di me.
Lo invitai a entrare.
No, non posso rimanere, vi ho soltanto portato un pacchetto da parte delle mie sorelle.
Penso contenga una scatola di colori, matite e carta.
Mi avvicinai per prenderlo: era un dono gradito.
Mentre mi accostavo a lui, mi osservò con aria grave: le tracce delle lacrime sul mio volto erano senza dubbio ben visibili.
Forse il vostro primo giorno di lavoro è stato più duro di quanto credevate?
Oh, no!
Al contrario, credo che col tempo io e le mie scolare andremo d’amore e d’accordo.
Forse allora la vostra sistemazione... La casa, i mobili... Vi hanno deluso? In effetti sono alquanto modesti, ma... Lo interruppi: La casa è pulita e asciutta, il mobilio più che sufficiente. Sono grata di tutto ciò che vedo, non certo scontenta.
Non sono affatto così sciocca e materialista da sentire la mancanza di un tappeto, un divano e un piatto d’argento; inoltre, cinque settimane fa non avevo niente...
Ero una reietta, una mendicante, una vagabonda. Ora ho delle conoscenze, una casa, un’attività.
Sono esterrefatta davanti alla bontà di Dio, alla generosità dei miei amici, alla prodigalità del destino.
Non me ne dolgo di certo.
Ma la solitudine non vi opprime?
Quella casetta alle vostre spalle è buia e vuota.
Ho avuto a malapena il tempo di godere un poco di tranquillità, certo non quello di stancarmi della solitudine.
Benissimo; spero che le vostre parole rispecchino i vostri sentimenti, a ogni modo il buonsenso vi dirà che è troppo presto per cedere alla titubanza e alle paure della moglie di Lot.
Certo, io non so che cosa abbiate lasciato prima che vi conoscessi; ma vi consiglio vivamente di resistere con fermezza alla tentazione di guardare indietro: mettete tutte le energie nella vostra attuale professione, almeno per qualche mese.
È ciò che intendo fare risposi.
St. John continuò: Esercitare il controllo sulle proprie inclinazioni e piegare la propria natura è difficile, ma possibile: lo so per esperienza.
Dio ci ha dato, in certa misura, il potere di plasmare il nostro destino; e quando le nostre energie sembrano esigere un nutrimento che non riescono a ottenere quando la volontà tende a una strada che non possiamo seguire –, non occorre lasciarsi affamare dall’inerzia né farsi bloccare dalla disperazione: non ci resta che trovare dell’altro cibo per la mente, forte come quello proibito che essa desiderava gustare...
e forse più salutare; e aprire ai nostri piedi avventurosi un sentiero dritto e ampio come quello che la Fortuna ci ha ostruito, seppure più duro.
Io stesso, un anno fa, ero infelicissimo perché pensavo di aver commesso un errore prendendo i voti: la monotonia dei miei doveri mi sfiniva.
Ardevo di rimpianto per la vita mondana... le esaltanti fatiche di una carriera letteraria... una vita da artista, scrittore, oratore, tutto tranne che un prete. Già, sotto la mia cotta di curato batteva un cuore di politico, di soldato, di votato alla gloria, di amante della fama, di uomo avido di potere. Riflettei sulla mia vita, così disgraziata che dovevo cambiarla o morire. Dopo una stagione di buio e di tormenti, la luce sorse e arrivò il sollievo: la mia esistenza rattrappita si dilatò improvvisamente, divenne una pianura sconfinata... Sentii che il cielo invitava le mie facoltà a destarsi, raccogliere le forze, dispiegare le ali e levarsi al di là del concepibile.
Dio aveva un compito da affidarmi, e per portarlo avanti, per realizzarlo bene, mi occorrevano abilità e forza, coraggio ed eloquenza, le migliori qualità del soldato, dello statista e dell’oratore: tutte queste cose insieme servono a un buon missionario.
Decisi dunque di esserlo, un missionario.
Da quel momento il mio stato d’animo mutò: i ceppi si sciolsero lasciando libera ogni mia facoltà: niente più nodi, ma restava il dolore cocente che solo il tempo può guarire. Fu mio padre, in realtà, a impormi la decisione, ma da quando è morto non ho più ostacoli da contrastare.
Una volta sistemati alcuni affari, trovato un successore per Morton, tolte di mezzo un paio di complicazioni sentimentali un ultimo conflitto con la debolezza umana, che sono sicuro di vincere, perché ho giurato di farlo lascerò l’Europa e andrò in Oriente.
Disse queste cose con la sua voce strana, sommessa ed enfatica a un tempo; e finito di parlare guardò non me ma il tramonto che anch’io stavo ammirando. Entrambi volgevamo le spalle al sentiero che dal campo arrivava al cancelletto e non avevamo sentito i passi sull’erba; a quell’ora e in quel luogo si udiva solo la ninnananna dell’acqua che scorreva nella valle.
Niente di strano che trasalissimo quando una voce allegra e dolce come un campanello d’argento esclamò: Buonasera, signor Rivers.
E buonasera a te, vecchio Carlo!
Il vostro cane è più veloce di voi a riconoscere gli amici, signore: ero ancora in fondo al campo che già drizzava le orecchie e muoveva la coda, e voi mi state ancora dando le spalle.
Era vero.
Il signor Rivers era trasalito al primo di quegli accenti musicali come se un fulmine avesse squarciato una nuvola sopra la sua testa, ma quando la nuova arrivata ebbe finito la frase lui era ancora lì fermo nella stessa posizione: il braccio appoggiato al cancello, la faccia rivolta a occidente.
Infine si voltò con deliberata calma.
Mi parve che al suo fianco si fosse materializzata una visione.
A poca distanza da lui era apparsa una figura biancovestita, giovane e aggraziata, piena ma dalle forme minute; e quando, dopo essersi chinata ad accarezzare Carlo, alzò la testa e scostò un lungo velo, fiorì sotto i suoi occhi un viso di bellezza perfetta.
Bellezza perfetta è un’espressione forte ma non intendo rimangiarmela o attenuarla: a giustificarla, in questo caso, c’erano i lineamenti più dolci che il clima temperato di Albione abbia mai foggiato, e le più pure tonalità di rose e gigli che le sue umide brezze e i suoi cieli vaporosi abbiano mai generato e vegliato.
Non mancava alcuna attrattiva, non si percepiva alcun difetto: la ragazza aveva lineamenti regolari e delicati, gli occhi grandi e scuri della forma e del colore che si vedono nei ritratti più fini, ombreggiati dalle lunghe ciglia che a un bell’occhio donano un’aura di tenero fascino, le sopracciglia che sembrano disegnate con la matita e conferiscono una grande limpidezza; la fronte liscia e bianca che alla vivacità aggiunge armonia; l’ovale fresco e liscio delle guance, le labbra anch’esse fresche, rosse, sane e morbide; i denti regolari, lucenti, splendidi; la fossetta sul piccolo mento, le trecce folte...
Per farla breve, possedeva in pieno tutte le prerogative che, combinate insieme, realizzano la bellezza ideale. Guardando quella creatura deliziosa, ammirandola con tutto il cuore, mi interrogai.
La natura, nel farla, non era certo stata obiettiva: invece di lesinare come al solito i suoi doni di matrigna, con quella figlia prediletta si era comportata da gran signora.
Cosa pensava St. John Rivers di quell’angelo sceso in terra?
La domanda mi sorse spontanea quando lo vidi girarsi a guardarla, e con la stessa spontaneità cercai la risposta nel suo atteggiamento.
Aveva già distolto gli occhi da quella dea e guardava un umile ciuffetto di margherite accanto al cancello.
È una bella serata, ma è tardi per uscire da sola disse lui schiacciando sotto il piede le testoline candide dei fiori ormai chiusi.
Oh, sono arrivata a casa da S. fece il nome di una grande città a una ventina di miglia da lì questo pomeriggio.
Papà mi ha detto che avevate aperto la scuola e che era arrivata la nuova maestra, allora dopo aver preso il tè mi sono messa il cappello e sono venuta su di corsa dalla valle per vederla: è questa?
disse indicandomi.
Sì, è lei rispose St. John.
Pensate che Morton vi piacerà?
mi chiese con tono e modi di una semplicità diretta e ingenua, gradevole seppure infantile.
Spero di sì.
Ho buone ragioni di crederlo.
Le vostre scolare sono state attente come vi aspettavate?
Assolutamente.
Vi piace la vostra casa?
Molto.
Ve l’ho arredata bene?
Benissimo, davvero.
E ho scelto bene dandovi Alice Wood come aiuto?
Certamente.
È abile e impara in fretta.
Ogni tanto verrò ad aiutarvi a scuola aggiunse.
Per me sarà una novità venirvi a trovare di quando in quando, e a me piacciono le novità.
Signor Rivers, sono stata così bene a S.!
Ieri sera, o meglio stamattina, ho ballato fino alle due.
Il ...mo reggimento è di guarnigione lì, da quando ci sono state le sommosse, e gli ufficiali sono gli uomini più simpatici del mondo: i nostri giovani arrotini e mercanti di forbici scompaiono, al confronto.
Mi parve che St. John sporgesse il labbro inferiore arricciando per un momento quello superiore.
Certo teneva la bocca serrata e la parte bassa del viso insolitamente rigida, mentre la fanciulla ridente gli comunicava quell’informazione.
Il suo sguardo passò dalle margherite a lei: uno sguardo austero, indagatore, eloquente.
Lei vi rispose con un’altra risata, e il riso si addiceva alla sua giovinezza, alle sue rose, alle fossette, agli occhi brillanti.
Mentre lui restava in piedi, muto e grave, lei si chinò ancora ad accarezzare Carlo.
Il povero Carlo mi vuol bene disse.
Lui non è severo e distante con i suoi amici; e se sapesse parlare non starebbe zitto.
Mentre lei accarezzava la testa del cane, che si chinava con grazia innata davanti al suo giovane e austero padrone, vidi salire un rossore al volto di quest’ultimo.
Vidi i suoi occhi solenni fondersi in un fuoco improvviso e fremere di un’invincibile emozione.
Così rosso e acceso, la sua bellezza come uomo sembrava quasi pari a quella di lei come donna.
Gonfiò il petto una volta, come se il suo grande cuore, stanco della tirannia che lo costringeva, si fosse espanso a dispetto del suo volere, facendo un vigoroso balzo verso la libertà.
Ma lui lo tenne a freno, come un cavaliere sicuro tiene a freno un cavallo che si impenna.
Non reagì né a parole né col movimento agli inviti gentili di lei.
Papà dice che ormai non venite più a trovarci seguitò la signorina Oliver alzando gli occhi.
Siete diventato uno straniero a Vale Hall.
Questa sera lui è solo e non sta molto bene: volete accompagnarmi a casa e venire a salutarlo?
Non è l’ora adatta per disturbare il signor Oliver rispose St. John.
Non è adatta?
Ma io dico di sì.
È proprio l’ora in cui papà ha maggior desiderio di compagnia, quando la fabbrica ha chiuso e non ha niente a tenerlo impegnato.
Suvvia, signor Rivers, venite.
Perché dovete essere tanto timido e cupo?
Fu lei stessa a riempire il silenzio lasciato dalla mancata risposta: Dimenticavo!
esclamò scuotendo la bella testa ricciuta, come a rimproverarsi.
Che sventata, che testa vuota!
Perdonatemi, vi prego.
Non ricordavo che avete buone ragioni di non essere dell’umore giusto per le mie chiacchiere.
Diana e Mary vi hanno lasciato e Moor House è chiusa, e vi sentite tanto solo.
Vi capisco, davvero.
Forza, venite a trovare papà.
Stasera no, signorina Rosamond, stasera no.
St. John parlava quasi come un automa: solo lui sapeva quanto gli costasse rifiutare.
Be’, se siete così testardo, vi lascio; non oso fermarmi ancora, comincia a venir giù la rugiada.
Buonasera!
Gli tese la mano.
Lui la toccò appena.
Buonasera!
fece eco con voce bassa e vuota.
Lei si voltò ma tornò un attimo dopo.
Vi sentite bene?
domandò.
Domanda tutt’altro che peregrina: lui era bianco in faccia come la veste di lei.
Benissimo scandì, e con un inchino si allontanò dal cancello.
Lei andò da una parte e lui dall’altra.
Rosamond si voltò due volte a guardarlo mentre scendeva per il campo saltellando come un folletto; lui avanzava a gran passi sicuri, senza voltarsi mai.
Lo spettacolo della sofferenza e del sacrificio di un altro strappò la mia mente dal pensiero fisso dei miei. Diana Rivers aveva definito il fratello inesorabile come la morte: non aveva esagerato.
8 Walter Scott, The Lay of the Last Minstrel , canto III, strofa XXIV, v.
4 .
Capitolo 32 Continuavo a lavorare nella scuola del paese mettendoci tutta la cura e le energie che avevo.
Dapprincipio fu davvero faticoso.
Doveva trascorrere un po’ di tempo prima che, con molti sforzi, riuscissi a capire il carattere delle mie scolare.
Del tutto digiune delle nozioni più semplici, apatiche, mi sembravano irrimediabilmente ottuse, a prima vista tutte quante; ma scoprii presto di essermi sbagliata.
C’erano differenze tra loro, come tra le più istruite; e quando arrivai a conoscerle, e loro a conoscere me, questa differenza crebbe rapidamente.
Quando ebbero superato lo stupore per la mia persona, il mio modo di esprimermi, le mie regole e i miei modi, scoprii che in alcune di queste campagnole dall’aria tonta si destava un’intelligenza piuttosto viva. Molte si mostrarono premurose, perfino affettuose, e fra loro trovai non pochi esempi di naturale cortesia e innato amor proprio, oltre a eccellenti capacità, che si guadagnarono la mia simpatia e ammirazione.
Queste ragazze cominciarono presto a trarre piacere nel far bene il proprio lavoro, nel tenersi pulite e in ordine, nel fare regolarmente i compiti, nell’acquisire modi tranquilli e disciplinati.
In certi casi progredivano a una velocità addirittura sorprendente e io ne provavo un orgoglio onesto e soddisfatto; inoltre, io e alcune delle ragazze migliori cominciammo ad apprezzarci a vicenda su un piano personale.
Tra le mie allieve c’erano diverse figlie di contadini, quasi donne fatte.
Sapevano già leggere, scrivere e cucire; a loro insegnavo i rudimenti della grammatica, della geografia, della storia e i lavori di cucito più fini.
Trovai tra loro persone di valore, desiderose di conoscere e inclini a migliorarsi, e con queste passai molte serate gradevoli nelle loro case.
I genitori in quelle occasioni mi riempivano di attenzioni.
Era un piacere accettare la loro semplice gentilezza, ripagandola con una considerazione, un riguardo scrupoloso per i loro sentimenti, a cui forse non erano sempre abituate e che le incantavano e le favorivano al tempo stesso; infatti, innalzandole ai loro stessi occhi, le spingeva a rendersi degne del rispetto che mostravo nei loro confronti.
Sentivo di essere diventata la beniamina del vicinato.
Ogni volta che uscivo tutti mi salutavano cordialmente e mi accoglievano con sorrisi amichevoli.
Godere della considerazione generale, anche se da parte di umili lavoratori, è come stare seduti al sole calmo e dolce9: sotto quei raggi sboccia la serenità interiore.
In quel periodo della mia vita il cuore mi si gonfiava di gratitudine molto più spesso di quanto cedesse all’abbattimento; tuttavia, lettore mio, a dirla tutta, nel bel mezzo di questa calma, di questa esistenza operosa dopo una giornata onorevolmente trascorsa a faticare tra le mie allieve e una serata passata a disegnare tranquilla o a leggere da sola –, di notte mi visitavano sogni strani: sogni dai mille colori, agitati, pieni di chimere, turbamenti e tempeste...
Sogni in cui, tra scenari insoliti e carichi di avventura, pieni di rischi inquietanti e romantiche possibilità, continuavo ogni volta a incontrare Rochester, sempre in una situazione critica ed emozionante; e poi la sensazione di trovarmi fra le sue braccia, udire la sua voce, incontrare il suo sguardo, toccargli la mano e la guancia, amarlo, essere amata da lui...
La speranza di passare la vita al suo fianco si rinnovava, con tutta la forza e il fuoco dei primi tempi. Poi mi svegliavo, e mi ricordavo dov’ero e in quale condizione.
Mi alzavo a sedere tutta tremante sul mio letto senza baldacchino e la notte immobile e nera era testimone dei miei spasmi disperati e della mia passione incontenibile.
L’indomani mattina alle nove aprivo puntuale la scuola; tranquilla, composta, pronta ai consueti doveri della giornata.
Rosamond Oliver mantenne la promessa di venire a trovarmi.
In genere mi faceva visita a scuola durante la passeggiata a cavallo del mattino.
Arrivava alla porta al piccolo galoppo seguita da un servitore in livrea, anche lui a cavallo.
Impossibile immaginare qualcosa di più squisito di quell’apparizione in abito purpureo, con il berretto da amazzone di velluto nero appoggiato con grazia sui lunghi riccioli che le baciavano le guance e fluttuavano sulle spalle: e in questo modo entrava nel rustico edificio e attraversava leggera le file dei bambini del paese, abbagliandoli.
Di solito arrivava all’ora in cui il signor Rivers era impegnato nella lezione di catechismo quotidiana.
Temo proprio che lo sguardo della visitatrice trafiggesse dolorosamente il cuore del giovane pastore.
Una sorta di istinto sembrava avvisarlo del suo arrivo, anche quando non la vedeva entrare; e quando lei appariva alla porta, anche se lui stava guardando da tutt’altra parte, le guance gli si accendevano e i suoi lineamenti marmorei, pur rifiutando di rilassarsi, cambiavano in un modo indescrivibile e proprio da quella immobilità traspariva un ardore represso, più forte di quello che lo spasmo di un muscolo o uno sguardo saettante sarebbero stati capaci di esprimere.
Naturalmente lei conosceva il proprio potere: lui infatti non glielo nascondeva, poiché non era in grado di farlo.
Nonostante il suo cristiano stoicismo, quando lei gli si rivolgeva guardandolo in viso con un sorriso allegro, incoraggiante, perfino affettuoso, le mani di lui cominciavano a tremare e gli occhi ad ardere.
Con il suo sguardo triste e risoluto sembrava dire, seppure non pronunciasse le parole: Vi amo, e so che mi volete bene.
Se taccio, non è perché disperi di avervi.
Se vi offrissi il mio cuore, credo che lo accettereste.
Ma quel cuore è già posto su un altare sacro e la pira è pronta ad accendersi intorno a esso.
Presto non sarà altro che un sacrificio consumato.
Lei allora metteva il broncio come un bambino deluso e una nube malinconica attenuava la sua radiosa vivacità; ritirava in fretta la mano da quella di lui e con un moto di stizza staccava lo sguardo dal suo viso da martire eroico.
St. John avrebbe certamente dato qualunque cosa per seguirla, richiamarla, trattenerla quando lei lo lasciava in quel modo; ma lui non intendeva gettar via una possibilità celeste o rinunciare, per i Campi Elisi del suo amore, alla speranza del vero, eterno Paradiso.
Inoltre non poteva confinare entro i limiti di una sola passione tutto ciò che conteneva la sua natura: il giramondo, l’ambizioso, il poeta, il sacerdote...
Non poteva non voleva rinunciare al suo campo di battaglia missionaria per i salotti e la pace di Vale Hall.
Tutte queste cose le appresi da lui stesso quando una volta, nonostante il suo riserbo, osai approfittare della sua confidenza.
La signorina Oliver già mi onorava di frequenti visite nella mia casetta.
Ero arrivata a conoscere bene il suo carattere, privo di misteri e infingimenti: era civettuola ma non insensibile; esigente ma non indegnamente egoista.
L’avevano sempre trattata con indulgenza ma non era affatto viziata.
Era impaziente ma di carattere gioviale; vanitosa ma non affettata, generosa, immune dall’orgoglio della ricchezza, schietta, intelligente a sufficienza, allegra, vivace e spensierata.
Insomma era molto affascinante anche agli occhi di una fredda osservatrice dello stesso sesso, come me; ma non suscitava un interesse profondo o duraturo. Il suo intelletto era di un tipo molto diverso da quello delle sorelle di St. John, per esempio.
Comunque mi piaceva quasi quanto la mia pupilla Adèle, non fosse che l’affetto per una bambina di cui ci si è presi cura è inevitabilmente più forte di quello che nasce nei confronti di un’adulta altrettanto attraente.
Si era affettuosamente invaghita di me.
Diceva che ero come il signor Rivers anche se, certo, ammetteva che non avevo un decimo della sua bellezza; ero una creaturina tanto cara, ma lui era un angelo.
Però io ero buona, brava, composta e decisa come lui. Ero un lusus naturae, affermava, come maestra di paese: un portento.
Era sicura che il mio passato sarebbe stato ottima materia per un romanzo.
Una sera, nella mia piccola cucina, col suo consueto agire infantile e la sua indiscrezione impulsiva ma non offensiva, frugava nella dispensa e nel cassetto del tavolo e scoprì prima due libri francesi, un volume di Schiller, una grammatica e un dizionario di tedesco, e poi il mio materiale da disegno e qualche schizzo, tra cui la testa di una graziosa bimba-cherubina fatta a matita: una delle mie allieve, e diversi paesaggi della valle di Morton e della brughiera circostante.
Prima restò di sasso per la sorpresa, poi assolutamente deliziata.
Li avevo fatti io quei disegni?
Sapevo il francese e il tedesco?
Che tesoro ero, che miracolo!
Sapevo disegnare meglio della sua maestra delle elementari a S.
Mi dispiaceva farle un ritratto da mostrare a papà?
Con piacere risposi, e provai un brivido di gioia da artista al pensiero di copiare un soggetto così perfetto e radioso.
Quel giorno indossava un vestito di seta blu scuro; le braccia e il collo erano scoperti e il suo unico ornamento erano i boccoli castani che le ricadevano ondeggiando sulle spalle con tutta la grazia indisciplinata dei ricci naturali.
Presi un foglio di cartoncino fine e feci uno schizzo, pregustando il piacere di colorarlo.
Si stava facendo tardi, così le dissi di tornare a posare un altro giorno.
Parlò di me a suo padre in termini tali che la sera dopo la accompagnò il signor Oliver in persona: un uomo di mezza età alto, massiccio, coi capelli grigi, al cui fianco la bella figlia sembrava un fiore splendente accanto a una vecchia torre.
Sembrava un personaggio taciturno, forse altezzoso, ma con me fu gentilissimo.
Lo schizzo gli piacque molto e disse che dovevo ricavarne un ritratto finito.
Inoltre insistette perché l’indomani andassi a trascorrere una serata a Vale Hall.
Accettai l’invito.
L’abitazione era grande e bella e le prove della ricchezza del proprietario non mancavano certo.
Per tutto il tempo in cui rimasi lì, Rosamond fu al settimo cielo.
Suo padre si mostrò affabile, e dopo il tè, addentrandoci nella conversazione, mi espresse tutta la sua approvazione per quanto avevo fatto nella scuola di Morton; da ciò che aveva visto e sentito, disse, temeva soltanto che fossi troppo brava per quel posto e che presto l’avrei lasciato per uno più adatto.
Proprio così gridò Rosamond, è abbastanza in gamba da fare l’istitutrice in una casa di nobili, papà.
Io pensavo che per me era di gran lunga preferibile trovarmi lì dov’ero, piuttosto che in qualunque casa nobile del paese.
Il signor Oliver parlava del signor Rivers, e della famiglia Rivers in generale, con grande rispetto.
Disse che era un cognome molto antico, che gli antenati della casata erano ricchi e un tempo tutta Morton era appartenuta a loro e che, a suo parere, anche oggigiorno un uomo che portava quel cognome avrebbe potuto, volendo, legarsi alle migliori famiglie del luogo.
Era un peccato, disse, che un uomo così raffinato e pieno di talento si fosse messo in testa di partire missionario: era come gettar via una vita preziosa.
Era evidente, dunque, che il padre non avrebbe posto ostacoli all’unione di Rosamond con St. John.
Chiaramente il signor Oliver considerava il buon nome del giovane pastore e la sua sacra professione un compenso sufficiente per la mancanza di un patrimonio.
Era il 5 di novembre, giorno di vacanza.
La mia piccola domestica, dopo avermi aiutato a pulire la casa se ne era andata tutta soddisfatta con il penny che le avevo dato.
Intorno a me tutto era immacolato e splendente... Pavimento lavato, focolare lucidato e sedie ben spolverate.
Anch’io mi ero messa tutta in ordine e ora avevo davanti a me un pomeriggio da trascorrere come volevo.
Un’ora la occupai nella traduzione di qualche pagina dal tedesco; poi presi la tavolozza e le matite e mi dedicai a un’attività più facile e rilassante: completare il ritratto di Rosamond Oliver.
La testa era già finita: non restava che colorare lo sfondo e sfumare i drappeggi; poi un tocco di carminio per le labbra piene...
un ricciolo morbido qua e là... e una sfumatura più intensa per l’ombra delle ciglia sotto la palpebra azzurrata. Ero assorta nell’esecuzione di questi graziosi dettagli quando la mia porta, dopo una bussata rapida, si dischiuse facendo entrare St. John Rivers. Sono venuto a vedere come trascorrete il giorno di festa disse.
Non con i vostri pensieri, spero.
Ah, no, bene: se disegnate non vi sentirete sola.
Vedete, ancora diffido di voi, anche se finora avete retto a meraviglia.
Vi ho portato un libro come conforto serale e posò sul tavolo una nuova pubblicazione, un volume di poesia: una di quelle produzioni genuine che tanto spesso venivano elargite al pubblico fortunato di quei tempi...
l’età aurea della letteratura moderna.
I lettori della nostra epoca, ahimè, non sono così privilegiati.
Ma coraggio!
Non intendo cominciare con le accuse o le lamentazioni.
So che la poesia non è morta e il genio non è perduto, e Mammona non ha acquistato il potere di assoggettarli o ucciderli; entrambi, un giorno, torneranno ad affermare la propria esistenza, la propria presenza, libertà e forza.
Angeli possenti, al sicuro in cielo!
Sorridono quando le anime grette trionfano e le deboli piangono sulla loro distruzione.
Distrutta la poesia? Bandito il genio? No!
Mediocrità, no: non lasciare che l’invidia ti induca a pensarlo.
No!
Non soltanto sono vivi, ma regnano e redimono, e se non diffondessero ovunque la loro influenza divina, saresti all’inferno... L’inferno della tua meschinità.
Mentre guardavo con vivo interesse le chiare pagine di Marmion , St. John si chinò a esaminare il mio disegno.
La sua alta figura ebbe un sussulto e subito tornò a drizzarsi; non disse nulla.
Lo guardai ed evitò il mio sguardo.
Conoscevo bene i suoi pensieri e potevo leggere chiaramente nel suo cuore, perciò in quel momento mi sentivo più calma e fredda di lui.
Pensai di approfittare di quel temporaneo vantaggio per provare a fare qualcosa di buono per lui. Con tutta la sua fermezza e il suo controllo pensai, mette se stesso a dura prova: si tiene dentro ogni sentimento e impulso... Non esprime, non confessa, non svela nulla.
Sono sicura che gli farebbe bene parlare un po’ di questa dolce Rosamond, che lui ritiene di non dover sposare: voglio farlo parlare.
Prendete una sedia, signor Rivers cominciai. Ma lui, come sempre, rispose che non poteva fermarsi.
Benissimo risposi tra me e me, restate pure in piedi, ma ho deciso che non ve ne andrete ancora. La solitudine fa male a voi almeno quanto ne fa a me.
Voglio proprio vedere se riesco a trovare la fonte segreta della vostra confidenza, e l’apertura in quel cuore di marmo in cui versare il balsamo della simpatia, almeno una goccia.
È somigliante, questo ritratto?
domandai di punto in bianco.
Somigliante...
a chi?
Non l’ho osservato bene.
Eccome se lo avete osservato, signor Rivers.
La mia improvvisa e strana bruschezza lo fece quasi sobbalzare: mi guardò stupefatto.
Oh, e questo è ancora niente borbottai tra me.
Non mi lascerò scoraggiare da un po’ di rigidezza; sono pronta a spingermi assai oltre.
E continuai: L’avete osservato bene e chiaramente, ma se volete guardarlo ancora, non ho nulla in contrario e mi alzai e glielo porsi.
Un ritratto ben eseguito disse; colori molto delicati e limpidi, tratto preciso e pieno di grazia.
Sì, sì, questo lo so.
Ma la somiglianza? A chi rassomiglia?
Dominando una certa esitazione, rispose: Alla signorina Oliver, presumo.
Naturalmente.
E ora, signore, per premiarvi della risposta esatta, prometto di dipingere per voi una copia fedelissima di questo ritratto, posto che confessiate che il dono vi farebbe piacere.
Non mi va di gettar via tempo e fatica per una cosa che potreste giudicare priva di valore.
Continuava a fissare il ritratto: più lo guardava, più saldamente lo stringeva e più sembrava bramarlo.
È somigliante! mormorò.
L’occhio è riuscito bene: colore, luce ed espressione sono perfetti.
Sorride!
Avere un dipinto come questo sarebbe per voi un conforto o un tormento?
Ditemi.
Quando sarete in Madagascar, o al Capo o in India, sarebbe una consolazione avere con voi questo souvenir?
O forse la sua vista evocherebbe ricordi fatti apposta per snervare e angosciare?
A questo punto alzò furtivamente gli occhi e mi rivolse uno sguardo incerto, turbato; poi tornò ad analizzare il ritratto.
Mi piacerebbe averlo, questo è certo; se poi sia una cosa giudiziosa o saggia, è un’altra questione.
Poiché mi ero sincerata che Rosamond aveva davvero una predilezione per lui e che suo padre non intendeva opporsi alla loro unione, io ero ben decisa, in cuor mio, a parteggiare per loro.
Mi pareva che se lui fosse entrato in possesso del ricco patrimonio di Oliver, avrebbe potuto usarlo per fare altrettanto bene che se fosse andato a prosciugare il suo genio e a sprecare la sua forza sotto un sole tropicale.
Così persuasa, gli risposi allora: Per come la vedo io, sareste più saggio e più giudizioso se prendeste subito con voi l’originale.
Si era deciso a sedersi, aveva appoggiato il ritratto sul tavolo davanti a sé e, con la fronte tra le mani, stava amorevolmente chino su di esso.
Compresi che la mia audacia non l’aveva irritato né sconvolto.
Vidi anche che sentirsi rivolgere parole tanto franche su un argomento che lui aveva ritenuto intoccabile, sentirlo affrontare con tale libertà, cominciava a regalargli un piacere nuovo, un sollievo insperato.
Spesso sono le persone riservate, più di quelle espansive, a sentire forte il bisogno di parlare sinceramente dei propri sentimenti e sofferenze.
Anche lo stoico all’apparenza più inflessibile è umano, dopotutto, e irrompere con audacia e benevolenza nel silente mare della sua anima spesso significa rendergli un gran servigio.
Voi le piacete, ne sono certa gli dissi, in piedi dietro la sua sedia, e suo padre vi rispetta.
E poi è una cara ragazza...
Piuttosto irriflessiva, ma voi potrete riflettere abbastanza per entrambi.
Dovreste sposarla. Le piaccio davvero? domandò. Certo! Più di chiunque altro.
Non fa che parlare di voi, non c’è argomento che l’appassioni tanto o che affronti tanto spesso. Sono parole molto gradite, queste... Molto: continuate pure per un altro quarto d’ora.
E in effetti si tolse l’orologio e lo posò sul tavolo, per cronometrare.
Ma a che serve continuare domandai, se probabilmente vi preparate a contraddirmi con una ferrea obiezione o a forgiare una nuova catena per mettervi in ceppi il cuore?
Non immaginate simili durezze.
Fate conto che mi stia piegando e sciogliendo, perché è così: l’amore umano sorge nella mia mente come l’acqua di una nuova fonte e straripa inondando dolcemente tutto il campo che ho preparato con tanta cura e fatica...
seminandolo con assiduità di buone intenzioni, di abnegazione.
E ora si ritrova allagato da un mare di nettare, i teneri germogli sommersi, un veleno delizioso a corromperli: ora mi vedo steso su un’ottomana nel salotto di Vale Hall ai piedi della mia sposa Rosamond Oliver: mi parla con quella sua voce dolce...
mi contempla con quegli occhi che la vostra abile mano ha così ben copiato...
mi sorride con quelle labbra coralline. È mia... sono suo... questa vita presente, questo mondo effimero mi bastano. Zitta! Non dite nulla... Ho il cuore colmo di delizia... i sensi in estasi... Lasciatemi trascorrere in pace questo poco tempo. Lo assecondai.
L’orologio ticchettava, lui aveva il respiro corto e rapido, io stavo in piedi, ferma e zitta.
In quel silenzio, il quarto d’ora passò in fretta; rimise l’orologio, posò il ritratto, si alzò e si fermò davanti al focolare.
Ebbene cominciò, questi minuti sono stati dedicati ai vaneggiamenti e alle illusioni.
Ho posato il viso in seno alla tentazione, ho offerto volontariamente il collo al suo giogo di fiori.
Ho assaggiato la sua coppa.
Il guanciale era ardente, c’è una vipera tra i fiori, il vino ha un sapore amaro; le sue promesse sono vuote, le sue offerte false: tutto questo lo capisco e lo so.
Lo guardai meravigliata.
È strano continuò, che pur amando pazzamente Rosamond Oliver davvero con tutta l’intensità di una prima passione, il cui oggetto è un distillato di bellezza, grazia e fascino –, al tempo stesso nutro la consapevolezza calma e spassionata che lei non sarebbe una buona moglie per me, che non è la compagna adatta, e che lo scoprirei già nel primo anno di matrimonio; e che a dodici mesi di estatico rapimento seguirebbe una vita di rimpianto.
Lo so.
Strano davvero!
non potei trattenermi dall’esclamare.
C’è qualcosa in me proseguì che subisce vivamente il suo fascino, ma anche qualcosa che sente con la stessa intensità i suoi difetti: sono tali da impedirle di essermi accanto in qualunque mia aspirazione...
Di collaborare a qualunque mia iniziativa. Rosamond che si vota a soffrire, a faticare, a farsi donna-apostolo?
Rosamond la moglie di un missionario?
No!
Ma non è indispensabile che facciate il missionario.
Potreste abbandonarlo, quel progetto.
Abbandonare cosa?
La mia vocazione? La mia grande opera?
Le fondamenta da porre in terra per costruire una casa in cielo? Le mie speranze di rientrare tra coloro che hanno fuso ogni ambizione in quella, gloriosa, di migliorare la razza... Di portare conoscenza là dove regna l’ignoranza...
Di sostituire la pace alla guerra, la libertà alla schiavitù, la religione alla superstizione, la speranza del cielo alla paura dell’inferno?
È questo che devo abbandonare?
Mi è più caro del sangue che mi scorre nelle vene.
È ciò che devo sperare, ciò per cui devo vivere.
Tacqui a lungo, poi dissi: E la signorina Oliver?
La sua delusione, il suo dolore non vi interessano affatto?
La signorina Oliver è perennemente circondata da corteggiatori e adulatori: in meno di un mese la mia immagine sarà cancellata dal suo cuore.
Mi dimenticherà; e probabilmente sposerà qualcuno che la farà assai più felice di quanto potrei fare io.
Certo, voi parlate con freddezza, ma il conflitto vi fa soffrire.
State deperendo.
No.
Se dimagrisco un po’, è per l’ansia che mi danno i miei progetti ancora non definiti... La partenza rimandata di continuo.
Solo stamattina sono stato informato che il mio successore, che aspetto da tanto tempo, potrà sostituirmi solo fra tre mesi; e può darsi che i tre mesi diventino sei.
Ogni volta che la signorina Oliver entra in classe, voi tremate e vi fate rosso in viso.
La sorpresa gli si disegnò nuovamente in volto.
Non immaginava che una donna potesse osare rivolgersi così a un uomo.
Quanto a me, quei discorsi non mi creavano alcun imbarazzo.
Nel comunicare con intelletti forti, discreti e raffinati, non mi accontentavo finché non avevo oltrepassato la muraglia del convenzionale riserbo, varcato la soglia della confidenza e conquistato un posto accanto al focolare del loro cuore.
Siete originale osservò, e per nulla timida.
Vi è qualcosa di audace nel vostro spirito, e di penetrante nel vostro sguardo; ma permettetemi di assicurarvi che fraintendete le mie emozioni, in parte: le fate più profonde e potenti di quanto siano.
Mi concedete una comprensione più grande di quella che merito.
Quando arrossisco e quando mi faccio scuro di fronte alla signorina Oliver, non mi compatisco.
Disprezzo la debolezza, che so essere ignobile: nient’altro che una febbre della carne e non, vi assicuro, un subbuglio dell’anima.
Quest’ultima è salda come una roccia, piantata sul fondo di un mare agitato.
Dovete conoscermi per quello che sono: un uomo freddo e duro.
Sorrisi incredula.
Avete preso d’assalto la mia confidenza seguitò, dunque eccola al vostro servizio.
Io sono semplicemente, nella mia condizione originaria spogliato di quella veste tinta nel sangue con cui la Cristianità copre la deformità umana un uomo freddo, duro, ambizioso.
Di tutti i sentimenti, soltanto l’affetto naturale ha su di me un potere duraturo.
La ragione è la mia guida, non i sensi; la mia ambizione è illimitata, il mio desiderio di levarmi più in alto, di fare più di quanto fanno gli altri, è insaziabile.
Onoro la pazienza, la perseveranza, l’operosità, il talento: sono mezzi attraverso i quali l’uomo realizza grandi obiettivi e ascende a vette altissime.
Osservo con interesse il vostro percorso perché vi considero un esemplare di donna diligente, ordinata, energica; non perché senta una profonda compassione per quello che avete passato o che ancora soffrite.
Vi descrivereste come un puro e semplice filosofo pagano dissi.
No.
C’è una differenza tra me e i filosofi deisti: io credo, e credo nel Vangelo. L’appellativo è mal scelto: non sono un filosofo pagano, bensì cristiano...
Un seguace della setta di Gesù.
Come Suo discepolo, adotto le Sue dottrine pure, misericordiose, benigne.
Le propugno, ho fatto voto di diffonderle.
La religione mi ha conquistato in giovane età e in questo modo ha coltivato le mie qualità originarie...
Dal minuscolo germe dell’affetto naturale ha fatto crescere il grande albero ombroso della filantropia. Dalla filacciosa radice selvatica della rettitudine umana, ha coltivato il debito senso della giustizia divina.
Dall’ambizione di acquistare potere e fama per la mia disgraziata persona, ha plasmato quella di espandere il regno del mio Maestro, di ottenere vittorie per il vessillo della croce.
Ecco quello che la religione ha fatto per me: volgere al meglio la materia di partenza, mondare e addestrare la natura.
Ma non ha potuto estirparla, la natura, né questa sarà estirpata finché questo corpo mortale non si sarà vestito d’immortalità.
Detto questo, prese il cappello appoggiato sul tavolo accanto alla mia tavolozza. Guardò ancora una volta il ritratto.
Lei è davvero adorabile mormorò.
Rosa del Mondo è un nome che le si addice.
Quindi non posso dipingerne una copia per voi?
Cui bono?
No.
Fece scivolare sopra il ritratto il foglio di carta velina su cui solitamente appoggiavo la mano quando dipingevo, per non macchiare il cartoncino.
Non so dire che cosa vide, all’improvviso, su quel foglio bianco, ma qualcosa aveva catturato la sua attenzione.
Lo sollevò di scatto, guardò il bordo, poi mi lanciò un’occhiata strana e indicibile, e del tutto incomprensibile: con quello sguardo sembrò prendere nota della mia figura, del volto e degli abiti, punto per punto; mi attraversò rapido e penetrante come un fulmine.
Schiuse le labbra come per parlare, ma poi si trattenne dal pronunciare la frase che aveva pensato.
C’è qualcosa che non va?
domandai.
Niente al mondo fu la risposta; ma vidi che rimettendo a posto il foglio ne strappò di soppiatto una strisciolina dal margine e la fece sparire nel guanto; poi, con un cenno frettoloso del capo e un buon pomeriggio, si defilò.
Be’!
esclamai, usando un’espressione di quella zona, Questa è grossa come il mondo!
Esaminai a mia volta il foglio di carta ma non ci trovai niente, salvo qualche macchiolina sbiadita di colore dove avevo provato le matite.
Meditai per un paio di minuti su quel mistero, decisi che era insolubile e, sicura che non potesse essere troppo importante, lasciai perdere e lo dimenticai presto.
9 Thomas Moore, Lalla Rookh The fire worshippers, parte VII .
Capitolo 33 Quando St. John se ne andò stava cominciando a nevicare; ben presto la neve cominciò a turbinare, e la bufera andò avanti tutta la notte. L’indomani, un vento forte portò nuove nevicate accecanti; al tramonto la valle si era come sollevata ed era quasi impossibile attraversarla. Avevo chiuso gli scuri, messo uno zerbino davanti alla porta perché la neve non ci passasse sotto, ravvivato il fuoco, e dopo essere stata seduta un’ora davanti al focolare ad ascoltare la furia attutita della tempesta, accesi una candela, presi Marmion e cominciai...
Tramontava il giorno sull’erto castello di Norham, E sul bel fiume Tweed maestoso e profondo, E sulle cime solitarie di Cheviot; Le torri massicce, i dongioni del forte, Le mura che tutti li avvolgono ai fianchi, Di giallo splendore avvampavano...
La musica dei versi presto mi fece dimenticare la bufera. Udii un rumore e pensai fosse stato il vento a scuotere la porta.
No: era St. John Rivers che, alzato il saliscendi, spuntò dalle tenebre urlanti di quel gelido uragano e mi si parò davanti, il mantello che copriva la sua alta figura tutto bianco come un ghiacciaio.
Ne fui quasi terrorizzata, tanto poco mi aspettavo, quella sera, che arrivassero ospiti dalla valle sommersa di neve.
Brutte notizie?
chiesi.
È successo qualcosa?
No.
Quanto vi allarmate facilmente!
rispose togliendosi il mantello e appendendolo alla porta, spingendovi contro lo zerbino che si era spostato al suo ingresso.
Si scrollò la neve dagli stivali.
Vi insudicerò il pavimento, ma per una volta dovete scusarmi.
Quindi si avvicinò al fuoco.
È stata una bella fatica arrivare qui, ve lo assicuro osservò, scaldandosi le mani al fuoco.
A un certo punto mi sono trovato immerso fino alla vita; per fortuna la neve è ancora abbastanza soffice.
Ma perché siete venuto?
non potei trattenermi dal chiedere.
Domanda un po’ scortese da porre a un ospite; ma visto che volete saperlo, rispondo: solo per fare una chiacchierata con voi; mi sono stancato dei miei libri muti e delle stanze vuote.
E poi, da ieri sento l’eccitazione di uno a cui è stata raccontata una storia a metà, ed è impaziente di conoscere il seguito.
Si mise a sedere.
Ricordai la sua bizzarra condotta del giorno prima e cominciai davvero a temere che fosse un po’ tocco.
Se era pazzo, comunque, la sua era una pazzia molto fredda e controllata: i bei lineamenti non mi erano mai parsi tanto simili a marmo cesellato come in quel momento, mentre si scostava dalla fronte i capelli bagnati di neve lasciando che la fiamma gli illuminasse la fronte pallida e le altrettanto pallide guance, che con rammarico vidi ora chiaramente scavate da preoccupazione o dolore.
Attesi, nella speranza che dicesse qualcosa di almeno comprensibile; ma aveva portato la mano al mento e il dito alle labbra, segno che stava pensando.
Mi colpì vedere quella mano smagrita come il viso.
Un empito di pietà, forse fuori luogo, mi sgorgò dal cuore e mi spinse a dire: Vorrei che Diana o Mary venissero ad abitare con voi: non è bene che siate così solo, e non tenete nella minima considerazione la vostra salute.
Niente affatto ribatté; mi prendo cura di me quando è necessario.
Ora sto bene.
Cosa ci sarebbe che non va in me?
Queste parole furono pronunciate con indifferenza, con distratta noncuranza, come a mostrare che la mia preoccupazione era del tutto superflua, almeno a suo parere.
Così mi zittii.
Continuava a passarsi lentamente il dito sul labbro superiore, con lo sguardo sognante fisso sul focolare acceso; giudicai urgente dire qualcosa, dunque gli domandai subito se gli arrivasse una corrente fredda dalla porta alle sue spalle.
No, no!
tagliò corto, con una certa stizza.
Be’ riflettei, se non volete parlare, tacete pure; ora vi lascio in pace e torno al mio libro.
Quindi spensi la candela e tornai a dedicarmi a Marmion.
Poco dopo, St. John si mosse, e il mio occhio fu subito attratto dai suoi movimenti; tirò fuori soltanto un taccuino rilegato in marocchino da cui estrasse una lettera.
La lesse in silenzio, la ripiegò, la rimise a posto e riprese le sue meditazioni.
Inutile cercare di leggere, con una presenza tanto imperscrutabile davanti agli occhi, e la mia impazienza non mi permise nemmeno di restare muta. Se proprio voleva, poteva anche stizzirsi, ma io avrei parlato. Avete avuto notizie di Diana e Mary, di recente?
Non più, dalla lettera che vi ho mostrato una settimana fa.
C’è stato qualche cambiamento nei vostri programmi?
Non sarete chiamato a partire dall’Inghilterra prima di quanto credevate? Temo proprio di no: sarebbe un’opportunità troppo bella per capitare a me. Finora non ero riuscita a cavare un ragno dal buco, sicché cambiai terreno: mi decisi a parlare della scuola e delle mie scolare.
La madre di Mary Garrett sta meglio e Mary stamattina è tornata a scuola, e la settimana prossima avrò quattro ragazze nuove dalla Chiusa della fonderia...
Sarebbero venute oggi, non fosse stato per la neve. Davvero?
Il signor Oliver paga la retta per due di loro.
Ah, sì?
Vuole dare una festa per tutta la scuola a Natale.
Lo so.
Siete stato voi a suggerirglielo?
No.
Chi, allora?
Sua figlia, credo.
È tipico di lei: è proprio una ragazza di buon cuore.
Sì. Ancora un lungo silenzio.
Poi l’orologio batté otto rintocchi.
Questo lo scosse; distese le gambe che aveva accavallate, drizzò la schiena e si volse verso di me.
Lasciate un momento il libro e venite qui, un po’ più vicino al fuoco disse.
Obbedii, sempre più stupita.
Mezz’ora fa proseguì ho parlato della mia impazienza di ascoltare il seguito di una storia; ci ho riflettuto e trovo che la cosa potrebbe funzionare meglio se mi assumessi il ruolo del narratore, facendo di voi l’ascoltatrice.
Prima di cominciare è giusto avvisarvi che il racconto potrebbe suonare alle vostre orecchie un po’ trito; ma i particolari più vieti spesso acquistano una certa freschezza quando passano per labbra nuove.
Per il resto, risaputo o nuovo, è comunque breve.
Vent’anni fa un povero curato di cui per ora tralasciamo il nome si innamorò della figlia di un ricco signore; ella a sua volta s’innamorò di lui e lo sposò, malgrado il parere contrario di tutti i familiari, i quali di conseguenza la rinnegarono subito dopo il matrimonio.
Meno di due anni dopo, i due sconsiderati morirono entrambi e vennero posti a giacere in pace, fianco a fianco, sotto la stessa pietra.
Avevano lasciato una figlia, che alla nascita la Pubblica Carità accolse in grembo, un grembo freddo come quello della neve che quasi mi ha sepolto questa sera.
La Carità portò quella creatura abbandonata nella casa dei ricchi parenti della madre; fu cresciuta da una zia acquisita, una certa signora Reed di Gateshead.
Siete trasalita... Avete sentito un rumore? Credo sia solo un topo che scorrazza sulle travi del tetto della scuola, di là; prima che la facessi riattare era un granaio, e di solito i granai sono infestati dai topi... Ma torniamo a noi.
La signora Reed tenne quest’orfana per dieci anni e non so dire se la bambina sia stata felice in quella casa, non mi è stato detto. Ma alla fine di quel periodo fu trasferita in un luogo che conoscete, poiché si tratta nientemeno che del collegio di Lowood, in cui voi stessa avete vissuto per lungo tempo.
Pare abbia fatto una onoratissima carriera: da allieva è divenuta insegnante, come voi sono davvero colpito dalle analogie tra la sua storia e la vostra e ha lasciato il collegio per fare l’istitutrice, e anche qui i vostri destini si incrociano; le è stata affidata l’educazione della pupilla di un certo signor Rochester.
Signor Rivers!
lo interruppi.
Posso immaginare i vostri sentimenti, ma frenateli ancora un po’; ho quasi finito, ascoltatemi sino in fondo.
Del carattere del signor Rochester non so nulla, salvo il fatto che propose a questa giovane di unirsi a lui in onorevole matrimonio e che lei, già all’altare, venne a sapere dell’esistenza di una moglie ancora in vita, benché pazza.
Le successive azioni e proposte di lui sono materia di pura illazione; ma quando un certo avvenimento rese necessario assumere informazioni sull’istitutrice, si scoprì che era andata via... Nessuno sapeva quando, dove o come. Era partita da Thornfield Hall nottetempo; ogni ricerca delle sue tracce risultò vana, la campagna fu setacciata in lungo e in largo ma non fu possibile raccogliere l’ombra di una notizia sul suo conto.
Tuttavia il suo ritrovamento divenne una questione urgentissima: sono stati pubblicati annunci su tutti i giornali e io stesso ho ricevuto una lettera da un certo procuratore Briggs, nella quale mi riferisce i fatti che ho appena esposti.
È uno strano racconto, non vi pare?
Ditemi solo questo intervenni, e giacché sapete tante cose, saprete dirmelo di certo: che ne è del signor Rochester?
In quali condizioni è, dove si trova?
Che cosa fa?
Sta bene?
Del signor Rochester ignoro tutto: la lettera non lo menziona se non per riferire del suo tentativo fraudolento e illegale.
Dovreste piuttosto chiedermi il nome dell’istitutrice... La natura del fatto che richiede la sua presenza. Allora nessuno è andato a Thornfield Hall?
Nessuno ha visto il signor Rochester?
Immagino di no.
Ma gli hanno scritto?
Naturalmente.
E che cosa ha detto? Chi ha le sue lettere? Il signor Briggs dichiara che la risposta alla sua richiesta non è firmata da lui ma da una signora: Alice Fairfax.
Mi sentii raggelata e sgomenta.
Dunque i miei peggiori timori si erano con ogni probabilità avverati: quasi certamente aveva lasciato l’Inghilterra e nella sua incoscienza e disperazione si era precipitato in qualche suo vecchio rifugio nel continente.
E quale oppio per i suoi gravi dolori, quale oggetto per le sue forti passioni aveva cercato laggiù?
Non osavo darmi una risposta.
Oh, il mio povero signore quasi mio marito, per un momento che tante volte avevo chiamato mio caro Edward!
Dev’essere stato un uomo malvagio osservò il signor Rivers. Voi non lo conoscete...
Non esprimete opinioni su di lui ribattei con ardore.
Benissimo rispose calmo, tanto più che ho altri pensieri per la testa: devo concludere il mio racconto.
Visto che non mi chiedete il nome dell’istitutrice, dovrò dirlo di mia iniziativa.
Aspettate! Ce l’ho qui...
Dà sempre una maggior soddisfazione vedere le cose importanti messe nero su bianco, chiaramente affidate alla carta.
E nuovamente il taccuino fu estratto con intenzione, aperto e scandagliato; da uno scomparto fu estratto un pezzetto di carta stropicciato e strappato frettolosamente: riconobbi dalla consistenza e dalle macchie color blu oltremare, rosso lacca e vermiglio il margine rubato del foglio copri-ritratto.
St. John Rivers si alzò e me lo avvicinò agli occhi, e io lessi, vergate in inchiostro di china con la mia calligrafia, le parole Jane Eyre...
Certamente il frutto di un momento di distrazione. Briggs mi ha scritto di una certa Jane Eyre disse, gli annunci chiedevano di Jane Eyre. Io conosco Jane Elliott... Confesso di aver nutrito dei sospetti, ma soltanto ieri pomeriggio si sono improvvisamente tramutati in certezza. Riprendete il vostro nome, rinunciate a quello fittizio?
Sì... sì; ma dov’è il signor Briggs?
Forse lui ha qualche notizia in più sul signor Rochester.
Briggs è a Londra.
Dubito che sappia qualcosa del signor Rochester; non è lui che gli interessa.
Intanto voi dimenticate i punti essenziali per andare appresso alle inezie, e non mi chiedete perché il signor Briggs vi stia cercando e cosa voglia da voi.
Ebbene, che cosa vuole?
Semplicemente dirvi che vostro zio, il signor Eyre di Madeira, è morto; che vi ha lasciato tutto il suo patrimonio e che siete diventata ricca...
Soltanto questo. Nient’altro. Ricca? Io?
Sì, proprio voi.
Una vera ereditiera.
Restammo in silenzio.
Poi lui riprese: Naturalmente dovrete provare la vostra identità, e questo è un passo che non presenta complicazioni; quindi entrerete immediatamente in possesso del patrimonio, che è investito in titoli inglesi; Briggs ha il testamento e i documenti necessari.
Ecco che si scopriva una nuova carta! È una bella cosa, lettore, passare in un attimo dall’indigenza alla ricchezza... Una cosa bella davvero; ma non è questione che si possa comprendere, e di conseguenza apprezzare, tutta d’un tratto.
E poi, nella vita esistono occasioni di gran lunga più elettrizzanti e inebrianti: questa è una faccenda pratica, è cosa che riguarda il mondo reale, non ha nulla di ideale e si associa esclusivamente con la concretezza e la sobrietà, e allo stesso modo si esprime. Non ci si mette a saltare e gridare evviva, quando si viene a sapere di possedere una fortuna; piuttosto si comincia a riflettere sulle responsabilità, a pensare alle cose da fare; sulla base di una solida soddisfazione montano serie preoccupazioni, e allora ci si contiene e si medita sulla propria fortuna con cipiglio solenne.
E poi le parole lascito, eredità, vanno a braccetto con morte, funerale. Avevo saputo che mio zio era morto...
Il mio unico parente; dal momento in cui ero venuta a conoscenza della sua esistenza, cullavo la speranza di vederlo, un giorno: ora dovevo abbandonarla.
E quel denaro era per me soltanto: non per me e la mia famiglia in festa, ma per la mia solitaria persona.
Certo, era una manna, e l’indipendenza sarebbe stata magnifica... Sì, lo sentivo... Quel pensiero mi gonfiò il cuore. La vostra fronte si distende, infine osservò il signor Rivers.
Pensavo che la Medusa vi avesse guardato e steste diventando di pietra.
Forse ora vorrete sapere quanto possedete.
Quanto possiedo? Oh, una bazzecola!
Non vale neppure la pena parlarne...
Ventimila sterline, così hanno detto... Che volete che sia? Ventimila sterline? Ecco un’altra cannonata... Avevo calcolato forse quattro o cinquemila.
La notizia mi tolse davvero il fiato per un momento. Il signor St. John rise, per la prima volta da quando lo conoscevo.
Be’ disse, se aveste commesso un omicidio e vi avessi detto che il vostro crimine era stato scoperto, non avreste avuto un’aria più atterrita.
È una grossa somma...
Non pensate che ci sia un errore? Nessun errore. Potreste aver letto male la cifra... Forse sono duemila!
È scritta in lettere, non in cifre: ventimila.
Ancora una volta mi sentii come una persona con uno stomaco di media capienza intenta a banchettare da sola a un tavolo apparecchiato per cento.
A questo punto il signor Rivers si alzò e indossò il mantello.
Se non fosse una tale nottataccia disse, manderei Hannah a tenervi compagnia: sembrate troppo scossa per restare sola.
Ma Hannah, povera donna, non ce la farebbe ad arrivare con questa neve: ha le gambe un po’ troppo corte, perciò devo lasciarvi ai vostri dolori.
Buonanotte.
Mentre alzava il saliscendi, mi sovvenne all’improvviso un pensiero.
Un momento!
gridai. Ebbene?
Sono curiosa di sapere come mai il signor Briggs vi abbia scritto di me; o come facesse a conoscervi, e come potesse immaginare che voi, da un luogo così fuori mano, foste in grado di aiutarlo a trovarmi.
Oh!
Io sono un uomo di chiesa, e spesso si ricorre al clero per le questioni più stravaganti.
Di nuovo il rumore del saliscendi. No; questo non mi basta!
esclamai.
In quella risposta frettolosa, che non spiegava nulla, c’era infatti qualcosa che invece di placare la mia curiosità, la stuzzicò ulteriormente.
È una faccenda molto strana aggiunsi; devo saperne di più.
Un’altra volta. No, stasera!...
Stasera!
E quando si voltò, mi piazzai tra lui e la porta.
Sembrava piuttosto imbarazzato.
Non ve ne andrete finché non mi avrete detto tutto insistetti.
Preferirei non farlo ora.
Lo farete... Dovete!
Preferirei fossero Diana o Mary a informarvi.
Naturalmente quella reticenza portò al culmine la mia smania di sapere: occorreva soddisfarla, senza porre altro tempo in mezzo, e fu ciò che gli dissi.
Ma vi ho avvertito che sono un uomo duro, difficile da persuadere.
E io sono una donna dura... Impossibile da dissuadere. E poi seguitò, sono freddo: nessun fervore mi contagia.
Io invece sono calda, e il fuoco scioglie il ghiaccio.
La fiamma ha liquefatto tutta la neve sul vostro mantello e l’ha fatta sgocciolare sul mio pavimento, che ora sembra una pubblica via calpestata.
Se mai sperate di essere perdonato, signor Rivers, per il grave delitto di aver sporcato il lustro pavimento di questa cucina, ditemi ciò che voglio sapere.
Bene, allora rispose, mi arrendo; se non al vostro ardore, alla vostra perseveranza, che scava la pietra come la goccia instancabile.
E poi un giorno o l’altro dovrete saperlo...
Tanto vale che sia ora. Il vostro nome è Jane Eyre?
Certo; questo l’abbiamo già chiarito.
Non siete al corrente, per caso, che porto il vostro stesso nome?
Che sono stato battezzato St. John Eyre Rivers?
No, affatto!
Ora ricordo di aver visto la lettera E tra le vostre iniziali sui libri che mi avete prestato, in varie occasioni, ma non ho mai chiesto quale fosse il nome per esteso.
Ma che significa? Sono certa che...
Mi interruppi: non osavo prendere in considerazione, e tanto meno esprimere, il pensiero che mi aveva assalito...
che aveva preso forma concreta e, in un solo istante, aveva cominciato a delinearsi come una probabilità solida e forte.
Le circostanze si legavano, combaciavano, si collocavano al proprio posto: la catena che fino a quel momento non era stata che un mucchio informe di maglie ora formava una filza diritta, ogni anello era perfetto, tutti collegati dal primo all’ultimo.
L’istinto mi mostrò come stavano le cose prima che St. John completasse il discorso, ma non posso pretendere lo stesso intuito dal lettore, perciò debbo riportare la sua spiegazione. Mia madre si chiamava Eyre, aveva due fratelli: uno era un ministro della chiesa, e sposò la signorina Jane Reed di Gateshead; l’altro era l’egregio signor John Eyre, mercante, già residente a Funchal, Madeira.
Il signor Briggs, essendo il procuratore legale del signor Eyre, ci ha scritto lo scorso agosto per informarci della morte di nostro zio e comunicare che egli aveva lasciato il suo patrimonio alla figlia orfana del fratello sacerdote, trascurando noi a causa di un litigio, mai composto, tra lui e mio padre.
Dopo qualche settimana ci ha scritto ancora per farci sapere che l’erede non si trovava e per chiederci se sapessimo qualcosa di lei.
Un nome scritto per caso su un pezzetto di carta mi ha permesso di scoprirla.
Il resto lo sapete già.
Fece nuovamente per andarsene ma io appoggiai la schiena alla porta. Lasciatemi parlare dissi; concedetemi solo un istante per tirare il fiato e riflettere. Tacqui per un po’...
Lui rimase fermo davanti a me con il cappello in mano, l’espressione calma e composta.
Poi ripresi: Vostra madre era la sorella di mio padre?
Sì.
Dunque era mia zia.
Lui chinò il capo.
Mio zio John era anche vostro zio John.
Voi, Diana e Mary siete i figli di sua sorella e io la figlia di suo fratello.
Non c’è dubbio.
Dunque voi tre siete i miei cugini; da ciascuna parte, metà del nostro sangue scorre dalla stessa sorgente.
Siamo cugini, sì.
Lo scrutai.
A quanto pareva, avevo trovato un fratello, del quale potevo essere orgogliosa, al quale potevo voler bene; e due sorelle le cui qualità, anche quando erano per me due perfette estranee, mi avevano ispirato autentico affetto e ammirazione.
Le due ragazze che, inginocchiata sulla terra bagnata a guardare la cucina di Moor House attraverso la bassa finestrella a graticcio, avevo osservato con un’amarissima miscela di interesse e disperazione, erano mie parenti strette; e il giovane, solenne gentiluomo che mi aveva trovata mezza morta sulla soglia era mio consanguineo.
Che scoperta meravigliosa per una creatura sola e disgraziata! Questa sì era ricchezza!... Ricchezza del cuore! Una miniera di affetto puro e dolce.
Questa sì era una benedizione, limpida, vivida, elettrizzante...
Non come l’oro, dono gravoso: a suo modo ricco e grato, ma il suo peso induceva alla prudenza.
Battei le mani in preda a una gioia improvvisa...
Il cuore batteva forte, le vene palpitavano. Oh, come sono felice!
Sono felice, sì! esclamai.
St. John sorrise.
L’avevo detto che trascurate i punti essenziali per inseguire le inezie! Quando vi ho riferito che possedete una fortuna, siete rimasta seria; e ora, per una questione di nessuna importanza, vi agitate.
Non vi capisco.
Non avrà forse importanza per voi; avete le vostre sorelle, che v’importa di una cugina? Ma io non avevo nessuno, e ora che sono già adulta, nel mio mondo sono nati tre parenti...
o due, se non volete essere incluso. Lo ripeto: sono felice!
Attraversai in fretta la stanza e mi fermai, quasi soffocata dai pensieri che sorgevano più rapidi di quanto io riuscissi ad accoglierli, comprenderli, fissarli: pensieri su ciò che sarebbe potuto e dovuto accadere, su ciò che sarebbe stato di lì a poco.
Guardai la parete bianca: sembrava un cielo fitto di stelle sorgenti... E ciascuna illuminava per me un proposito o un piacere.
Ora potevo fare del bene a coloro che mi avevano salvato la vita, e che fino a quel momento avevo amato sterilmente.
Erano gravati da un giogo e potevo liberarli; erano separati e potevo riunirli.
L’indipendenza, l’abbondanza che avevo, poteva appartenere anche a loro.
Eravamo in quattro, no? Ventimila sterline equamente divise significava cinquemila a testa... e ce n’era d’avanzo...
era giusto che fosse così, e la reciproca felicità sarebbe stata assicurata.
La ricchezza aveva smesso di pesarmi sull’anima: non si trattava più di un semplice lascito monetario, bensì di un lascito di vita, speranza, appagamento.
Non so quale aspetto avessi mentre mi assalivano queste idee, ma presto mi accorsi che il signor Rivers aveva messo una sedia dietro di me e stava dolcemente cercando di farmi sedere.
Mi consigliò di mantenere la calma e io, come a negare di essere smarrita e confusa, allontanai la sua mano e ricominciai a camminare su e giù.
Scrivete a Diana e Mary domani stesso dissi, e fatele venire subito a casa.
Diana ha detto che con mille sterline si sarebbero considerate entrambe ricche, perciò con cinquemila se la caveranno benissimo.
Ditemi dove posso prendervi un bicchier d’acqua chiese St. John; dovete davvero fare uno sforzo per tranquillizzarvi.
Sciocchezze!
E su di voi, che tipo di effetto avrà il lascito?
Vi indurrà a restare in Inghilterra, sposare la signorina Oliver e sistemarvi come un comune mortale?
Voi vaneggiate: state perdendo la bussola.
Sono stato troppo brusco nel comunicarvi la notizia, non avete retto la troppa emozione.
Signor Rivers!
Non fatemi perdere la pazienza, sono perfettamente razionale; siete voi a fraintendere, o meglio a fingere di farlo.
Forse capirei, se voi vi spiegaste un po’ meglio.
Spiegare!
Che cosa c’è da spiegare?
Non potete non vedere che ventimila sterline, la somma in questione, divise equamente tra le tre nipoti femmine e il nipote maschio di vostro zio, fanno cinquemila per ciascuno?
Ora, io voglio che scriviate alle vostre sorelle per informarle della fortuna che è capitata a loro.
Che è capitata a voi, volete dire.
Vi ho già esposto la mia opinione in merito: non posso proprio pensarla altrimenti.
Non sono ferocemente egoista, ciecamente ingiusta o diabolicamente ingrata.
E poi sono decisa ad avere una casa e una famiglia.
Moor House mi piace, e abiterò a Moor House; Diana e Mary mi piacciono e mi legherò a loro per la vita.
Possedere cinquemila sterline mi farebbe piacere e mi sarebbe utile, mentre averne ventimila sarebbe un tormento e un’oppressione.
Oltretutto, quei soldi non potrebbero mai essere miei secondo giustizia, anche se lo sono secondo la legge. Rinuncio dunque per voi a ciò che per me è del tutto superfluo. Nessuna obiezione, nessuna discussione in proposito: accordiamoci tra di noi e prendiamo subito questa decisione.
Questo è agire d’impulso; dovete riflettere per più giorni su una simile questione, prima che la vostra parola possa considerarsi valida.
Oh!
Se è soltanto della mia sincerità che dubitate, non mi preoccupo: non vedete che la decisione è giusta?
Ci vedo una certa giustizia, sì; ma è contraria a ogni consuetudine.
E poi l’intero patrimonio spetta a voi; mio zio lo ha messo insieme grazie al proprio lavoro ed era libero di lasciarlo a chi voleva: lo ha lasciato a voi.
In fin dei conti, la giustizia vi consente di tenerlo e potrete considerarlo vostro, con la coscienza a posto. Per me replicai è una questione di sentimenti non meno che di coscienza. E devo assecondare i miei sentimenti: è un’opportunità che mi capita così di rado! Se anche doveste discutere, obiettare e tormentarmi per un anno, non potrei rinunciare al delizioso piacere che ho intravisto...
Quello di ripagare, in parte, un enorme debito di riconoscenza e guadagnarmi degli amici per la vita.
La pensate così adesso ribatté St. John, perché non sapete cosa significhi possedere la ricchezza, e di conseguenza goderne; non riuscite a farvi un’idea dell’importanza che vi conferirebbero ventimila sterline, del posto che vi permetterebbero di occupare in società, delle prospettive che vi aprirebbero.
Non riuscite...
E voi lo interruppi non riuscite proprio a immaginare la mia fame di affetto fraterno. Non ho mai avuto una famiglia, non ho mai avuto fratelli o sorelle; devo averli ora, e li avrò. Siete forse restio ad accettarmi come una sorella? Jane, io sarò vostro fratello e le mie sorelle saranno vostre sorelle senza bisogno di esigere questo sacrificio del vostro giusto diritto.
Fratello?
Certo, a mille leghe di distanza!
Sorelle?
Certo, a lavorare come schiave tra estranei! Io ricca...
A nuotare nei soldi che non ho mai guadagnato e che non merito; e voi, senza un quattrino!
Bella uguaglianza, bella fraternità!
Che legame stretto, che intimo affetto!
Ma Jane, le vostre aspirazioni ai legami familiari e alla felicità domestica si possono realizzare in modi diversi da quelli che prospettate: potreste sposarvi.
Sciocchezze anche queste!
Sposarmi!
Io non voglio sposarmi e non mi sposerò mai. Che esagerazione. Un’affermazione così azzardata dimostra quanto siete sovraeccitata.
Non esagero: conosco i miei sentimenti e so l’avversione che provo alla semplice idea del matrimonio. Nessuno mi vorrebbe per amore e non intendo essere considerata alla stregua di una semplice speculazione finanziaria. E non voglio un estraneo... indifferente, lontano, diverso da me; voglio anime affini, con cui sentirmi in piena sintonia.
Ditemi ancora che sarete mio fratello: quando avete pronunciato quelle parole mi sono sentita soddisfatta, felice; ripetetele, se potete, ripetetele sinceramente.
Penso di poterlo fare.
So di aver sempre amato le mie sorelle e so su che cosa si fonda il mio affetto per loro: rispetto per il loro valore e ammirazione dei loro talenti.
Anche voi avete principi e cervello, gusti e abitudini simili a quelli di Diana e Mary; la vostra presenza mi è sempre gradita, nella vostra conversazione ho già trovato per qualche tempo un salutare conforto.
Sento di poter facilmente e naturalmente farvi spazio nel mio cuore, come mia terza e più giovane sorella.
Grazie: per stasera mi basta.
Ora è meglio che andiate, perché se vi fermate forse mi irriterete ancora con qualche vostro scrupolo e sospetto.
E la scuola, signorina Eyre?
Bisognerà chiuderla, immagino.
No.
Resterò al mio posto di maestra finché non avrete trovato una sostituta.
Mi rivolse un sorriso di approvazione, ci stringemmo la mano e si congedò.
Non occorre che io mi dilunghi nel raccontare le ulteriori battaglie e gli argomenti che usai per sistemare a modo mio la faccenda dell’eredità. Il compito era molto difficile ma giacché ero assolutamente determinata, giacché i miei cugini videro senza ombra di dubbio che avevo irrevocabilmente deciso di operare un’equa divisione del patrimonio...
E giacché essi, in cuor loro, dovevano aver sentito che l’intenzione era giusta e dovevano, inoltre, essere consapevoli che al mio posto avrebbero fatto proprio ciò che intendevo fare io...
Alla fine cedettero e accettarono di sottoporre ad arbitrato la questione.
I giudici scelti erano il signor Oliver e un bravo avvocato, ed entrambi condividevano la mia opinione: la spuntai.
L’atto di cessione fu stilato: St. John, Diana, Mary e io divenimmo titolari di una rendita ciascuno.
Capitolo 34 Quando tutto fu sistemato Natale era ormai vicino: si approssimava il periodo delle vacanze. Chiusi la scuola di Morton e il mio congedo non poteva certo essere freddo e distaccato.
È meraviglioso come la buona sorte apra le mani oltre che il cuore; e poter donare qualcosa, quando si è ricevuto in abbondanza, è un modo per dar sfogo all’insolita effervescenza delle sensazioni.
Da tempo ormai mi ero accorta, con gioia, di essere gradita a molte delle mie rustiche scolare, e quando ci separammo ne ebbi la conferma: mi manifestarono il loro affetto con forza e con semplicità.
Sapere di avere davvero un posto nel loro candido cuore mi gratificava profondamente: promisi loro che non sarebbe trascorsa settimana senza che andassi a trovarle e a tenere un’ora di lezione nella loro scuola.
Il signor Rivers arrivò quando, dopo aver visto sfilare davanti a me le classi, che ormai contavano sessanta ragazze, ero in piedi con la chiave in mano intenta a scambiare qualche parola di commiato speciale con cinque o sei delle allieve migliori: tra le più decorose, rispettabili, modeste e istruite giovani che si potessero trovare nelle fila dei contadini inglesi.
E questo la dice lunga, perché in fin dei conti quelli inglesi sono i contadini più istruiti, educati e dignitosi d’Europa. Da allora mi è capitato di incontrare paysannes e Bäuerinnen, e le migliori di loro mi sono sembrate ignoranti, rozze e abbrutite a paragone delle mie ragazze di Morton. Ritenete di essere stata compensata per questa stagione di fatiche?
domandò il signor Rivers dopo che se ne furono andate.
Non è piacevole sapere di aver impiegato un po’ di tempo della propria vita a fare qualcosa di buono?
Non c’è dubbio.
E non avete lavorato che pochi mesi!
Una vita dedicata alla rigenerazione spirituale dei vostri simili, non sarebbe ben spesa? Sì risposi, ma non potrei continuare così per sempre: voglio godere delle mie facoltà, oltre a coltivare quelle altrui.
E devo farlo adesso, perciò non costringete né il mio corpo né la mia mente a tornare a scuola: ne sono uscita e sono prontissima per le vacanze.
Lui aveva un’espressione seria.
E adesso?
Che cos’è questa improvvisa impazienza?
Che intendete fare?
Essere attiva, più attiva che posso.
E per prima cosa devo pregarvi di mettere in libertà Hannah e prendere al vostro servizio un’altra persona.
La volete voi?
Sì, che venga con me a Moor House.
Diana e Mary arriveranno a casa tra una settimana e voglio che trovino tutto in ordine.
Capisco.
Pensavo voleste volarvene via, fare un viaggetto.
Meglio così: Hannah verrà con voi. Ditele di prepararsi per domani, allora... Ecco la chiave dell’aula; quella della casetta ve la darò domattina. Prendendola, commentò: La restituite così a cuor leggero...
Non capisco proprio tutta questa gaiezza, perché non so con quale occupazione vi proponete di sostituire quella che state lasciando ora.
Quale obiettivo, quale proposito, quale ambizione avete nella vita, ora?
Il mio primo obiettivo sarà pulire Moor House a fondo e da cima a fondo, capite?
Dalla camera da letto alla cantina; il secondo strofinarla con cera d’api, olio e un numero imprecisato di strofinacci, finché non tornerà a brillare; il terzo, disporre ogni sedia, tavolo, letto, tappeto con precisione matematica; poi vi manderò in rovina, o poco meno, per procurarmi carbone e torba sufficienti a tenere un bel fuoco acceso in ogni stanza; e infine, i due giorni precedenti l’arrivo delle vostre sorelle saranno dedicati da Hannah e me a occupazioni come sbattere uova, mondare uva sultanina, grattugiare spezie, preparare dolci natalizi, sminuzzare ingredienti per le crostate e celebrare solennemente altri riti culinari, tanto per cercare di illustrare il concetto, seppur con parole inadeguate, a un profano come voi.
In parole povere, il proposito è far trovare ogni cosa a Diana e Mary in perfetta efficienza prima di giovedì prossimo, e l’ambizione è quella di dar loro un benvenuto insuperabile, quando arriveranno.
St. John accennò un sorriso, ma non era soddisfatto.
Questo va benissimo, per il presente disse; ma, parlando sul serio, confido che quando si sarà esaurito questo primo impeto di esuberanza, punterete a qualcosa di più elevato delle tenerezze familiari e delle gioie domestiche.
Quel che di meglio c’è al mondo!
lo interruppi.
No, Jane, no: questo mondo non è il teatro del nostro appagamento, non cercate di renderlo tale.
E non è un luogo di riposo, non fatevi prendere dall’indolenza. Al contrario, voglio tenermi occupata.
Jane, per il momento vi scuso: vi concedo due mesi per godere appieno della vostra nuova posizione e compiacervi degli affetti familiari tardivamente scoperti; dopo, però, spero che comincerete a guardare oltre Moor House e Morton, la compagnia delle sorelle, la calma egoistica e le voluttuose comodità borghesi.
Spero che la potenza delle vostre energie torni a tormentarvi, allora.
Lo guardai stupita.
St. John dissi, direi quasi che siete perfido a parlarmi così.
Mi preparo a essere contenta come una regina e voi cercate di riattizzare la mia inquietudine!
A che scopo?
Allo scopo di far fruttare i talenti che Dio vi ha affidato, e di cui un giorno certamente vi chiederà conto.
Jane, vi osserverò con attenzione e con ansia, siete avvisata.
E cercate di arginare questo ardore sproporzionato con cui vi gettate nelle banali gioie domestiche.
Non vi aggrappate con tanta tenacia ai vincoli della carne; conservate la perseveranza e l’entusiasmo per una giusta causa, non sprecateli per cose effimere e banali.
Capite, Jane?
Sì, come se aveste parlato arabo.
Sento di avere una giusta causa di felicità, e sarò felice.
Arrivederci!
E a Moor House fui felice davvero, e lavorai sodo, insieme a Hannah: rimase incantata nel vedere quanto potevo essere allegra nel trambusto della casa messa sottosopra...
Come riuscivo a spazzolare, spolverare, pulire e cucinare. E dopo un paio di giorni di insuperabile confusione, fu davvero piacevole veder emergere pian piano l’ordine dal caos che avevamo creato. In precedenza avevo fatto un viaggio a S.
per comprare alcuni mobili nuovi: i miei cugini mi avevano dato carta bianca perché apportassi tutte le modifiche che volevo ed era stata messa da parte una somma per quello scopo.
In salotto e nelle camere da letto lasciai quasi tutto com’era: sapevo che Diana e Mary sarebbero state più contente di rivedere i vecchi cari tavoli, sedie e letti che di trovarsi davanti novità all’ultimo grido.
Tuttavia qualche cambiamento era necessario, per dare al loro ritorno quel pizzico di emozione che desideravo.
Bei tappeti e tende nuovi e di colore scuro, alcuni soprammobili antichi di porcellana e bronzo, scelti con cura, nuovi rivestimenti, specchi e nécessaire per le toilette erano adatti alla bisogna: freschi e nuovi ma non troppo vistosi.
Riammobiliai completamente un salottino e una camera degli ospiti, in mogano antico e tappezzeria cremisi. Stesi un tappeto nel corridoio e la passatoia sulle scale.
Alla fine, mi pareva che Moor House fosse un perfetto esemplare di piccola casa modesta ma vivace, confortevole e accogliente all’interno, e in quella stagione un campione di desolazione invernale e solitaria tetraggine all’esterno.
Finalmente venne il giovedì tanto atteso.
Dovevano arrivare al tramonto, sicché prima del crepuscolo avevamo acceso il fuoco di sopra e di sotto.
La cucina era impeccabile, io e Hannah ci eravamo cambiate d’abito e tutto era pronto. St. John arrivò per primo.
Gli avevo intimato di tenersi alla larga dalla casa finché non fosse stato tutto a posto, e l’idea dell’ignobile, futile baraonda che si scatenava tra le sue mura lo aveva spaventato abbastanza da allontanarlo.
Mi trovò in cucina a seguire i progressi di certi dolci per il tè che cuocevano in forno.
Si accostò al focolare e mi chiese se ero finalmente soddisfatta del lavoro domestico.
Risposi invitandolo ad accompagnarmi nell’ispezione generale del risultato delle mie fatiche. Con qualche difficoltà lo convinsi a fare il giro della casa.
Io aprivo le porte e lui gettava solo un’occhiata dentro le stanze, e dopo aver vagato per il pianterreno e il primo piano, disse che dovevo aver faticato parecchio per realizzare tanti cambiamenti in un tempo così breve: ma non pronunciò una sola sillaba di gradimento per il nuovo aspetto della sua dimora.
Quel silenzio mi demoralizzò.
Pensai che forse le modifiche avevano turbato qualche accostamento che per lui era importante. In tono senza dubbio un po’ mesto, provai a chiedere se fosse così.
Niente affatto, rispose, al contrario avevo rispettato scrupolosamente ogni accostamento: in realtà lui temeva che avessi messo nella faccenda un impegno eccessivo. Per esempio, quanti minuti avevo dedicato a studiare la sistemazione della stanza in cui eravamo? A proposito, potevo dirgli dove si trovava quel certo libro?
Gli mostrai il volume sullo scaffale: lo prese, si ritirò come al solito nella nicchia della finestra e si mise a leggere.
Devo dirti, lettore, che la cosa non mi piacque.
St. John era una brava persona, ma cominciavo a capire che non aveva mentito su se stesso, definendosi duro e freddo. Gli aspetti più umani e più ameni della vita non lo attraevano affatto, i suoi pacifici piaceri non lo incantavano.
La sua vita era, letteralmente, tutta aspirazioni...
Aspirava al buono e al grande, certo, ma non si concedeva mai alcun riposo e non lo approvava negli altri intorno a lui.
Guardando la sua fronte alta, ferma e pallida come marmo bianco, e i suoi lineamenti fini concentrati nello studio, in un attimo capii che non avrebbe mai potuto essere un buon marito: che essere sua moglie sarebbe stato faticoso.
Ebbi come un’illuminazione e capii la natura del suo amore per la signorina Oliver: era davvero, come aveva detto lui, soltanto un amore sensuale.
Capii quanto doveva disprezzarsi per la scomposta influenza che esercitava su di lui e quanto doveva desiderare di soffocarlo, di estinguerlo; non poteva credere che avrebbe mai portato una felicità duratura a se stesso o a lei.
Capii che era fatto della materia in cui la natura scolpisce i suoi eroi cristiani e pagani –, i suoi legislatori, i suoi statisti e conquistatori; un solido baluardo per la difesa di grandi interessi.
Ma, al focolare domestico, quasi sempre una colonna fredda, ingombrante, cupa e fuori posto. Questo salotto non è il suo ambiente riflettei.
Si troverebbe meglio sull’Himalaya, nelle foreste sudafricane, perfino tra le paludi pestilenziali della costa della Guinea.
È logico che scansi la tranquillità della vita domestica: non è il suo elemento, qui le sue facoltà ristagnano...
Non riescono a svilupparsi, non sembrano dare frutto. Egli parla e agisce su scene di conflitto e pericolo... Dove si mostra coraggio, si allenano le energie, si collauda la forza d’animo; lì è superiore, lì è condottiero. Davanti a questo focolare, un bambino spensierato farebbe miglior figura di lui.
Ha fatto bene a decidere di farsi missionario, ora mi è chiaro.
Arrivano!
Arrivano!
gridò Hannah spalancando la porta del salotto mentre il vecchio Carlo abbaiava gioioso.
Corsi fuori.
Era già buio, ma si udiva un rumore di ruote.
Hannah accese subito una lanterna.
La carrozza si era fermata al cancelletto; il vetturino aprì il portello e una sagoma ben nota, poi un’altra, scesero dal veicolo.
Un attimo dopo il mio viso era sotto i loro cappelli, prima a contatto con la tenera guancia di Mary, poi con i riccioli fluenti di Diana. Risero, baciarono me, poi Hannah, accarezzarono Carlo che era fuori di sé dalla gioia, si mostrarono impazienti di sapere se tutto andasse bene, quindi, rassicurate, si affrettarono a entrare in casa.
Erano indolenzite dal viaggio lungo e sobbalzante da Whitcross e infreddolite dalla gelida aria notturna, ma i loro bei visi si rilassarono alla luce vivace del fuoco.
Mentre Hannah e il vetturino portavano dentro i bagagli, chiesero notizie di St. John, il quale arrivò in quel momento dal salotto.
Entrambe gli buttarono subito le braccia al collo.
Lui diede a ciascuna un bacio formale, pronunciò a bassa voce poche parole di benvenuto, rimase qualche momento in piedi ad ascoltarle, quindi si rifugiò in salotto: immaginava, disse, che le sorelle l’avrebbero presto raggiunto.
Avevo acceso le candele per permettere loro di salire al piano di sopra, ma prima Diana doveva dare disposizioni per ospitare il vetturino; fatto ciò, mi seguirono entrambe.
Furono felicissime delle novità e delle decorazioni nelle loro stanze, delle nuove tende, i tappeti, i vasi di porcellana a tinte vivaci, ed espressero generosamente la loro soddisfazione.
Per me fu un vero piacere rendermi conto che le modifiche apportate rispondevano in tutto e per tutto ai loro desideri, e che quanto avevo fatto aggiungeva un tocco di magia al loro felice ritorno a casa.
Fu una bellissima serata.
Le mie cugine erano elettrizzate, raccontavano e commentavano con tale dovizia di particolari che la loro loquacità copriva il silenzio di St. John.
Era sinceramente contento di vedere le sorelle ma non riusciva a partecipare al loro entusiasmo, alle manifestazioni di gioia. L’avvenimento del giorno ossia il ritorno di Diana e Mary gli faceva piacere, ma tutto il contorno, l’allegro baccano, la garrula letizia di quell’accoglienza lo infastidivano: capii che aspettava solo la tranquillità dell’indomani.
Al culmine dei festeggiamenti, circa un’ora dopo il tè, si udì bussare alla porta.
Hannah entrò per annunciare che era arrivato un povero ragazzo, a quest’ora improbabile, per portare il signor Rivers da sua madre, che se ne sta andando.
Dove abita questa donna, Hannah?
Proprio su a Whitcross Brow, a quasi quattro miglia da qui, tutte di brughiera e paludi.
Ditegli che ci vado.
Signore, credo proprio che sia meglio di no.
È la strada peggiore per viaggiarci col buio: in mezzo a quel pantano non c’è neanche un sentiero.
E poi è una nottataccia... Mai sentito un vento così pungente.
Meglio mandare a dire che ci andrete domattina.
Ma lui era già in corridoio intento a infilarsi il mantello; e se ne andò senza un’obiezione, senza un mormorio.
Erano le nove: non tornò fino a mezzanotte.
Era decisamente affamato e stanco, ma sembrava più felice di quando era partito.
Aveva compiuto un dovere, fatto uno sforzo, sentito la propria capacità di agire e di sacrificarsi, e si sentiva in pace con se stesso.
Temo che i sette giorni successivi abbiano messo a dura prova la sua pazienza.
Era la settimana di Natale: non ci dedicammo ad attività prefissate ma la trascorremmo in una sorta di gaia dissolutezza domestica.
L’aria della brughiera, la libertà di casa, l’alba della prosperità agivano sullo spirito di Diana e Mary come un elisir di lunga vita: erano di ottimo umore dal mattino a mezzogiorno, e da mezzogiorno fino a notte.
Potevano parlare in continuazione; e i loro discorsi arguti, succosi, originali mi incantavano al punto che ascoltarli e parteciparvi diventò la mia attività preferita.
St. John non ci rimproverava quella vivacità, ma la rifuggiva: passava pochissimo tempo in casa.
La sua parrocchia era estesa, i parrocchiani sparsi, e lui era occupato ogni giorno a visitare i malati e i poveri nei diversi distretti. Una mattina a colazione, Diana, che da qualche minuto sembrava pensosa, gli chiese se i suoi piani fossero ancora immutati. Immutati e immutabili rispose lui, prima di informarci che la sua partenza dall’Inghilterra era ormai definitivamente fissata per l’anno nuovo.
E Rosamond Oliver?
A Mary quelle parole sembrarono sfuggire di bocca involontariamente: subito dopo averle pronunciate fece un gesto come per rimangiarsele.
St. John aveva in mano un libro poco socievole com’era, aveva l’abitudine di leggere a tavola –, lo chiuse e alzò gli occhi.
Rosamond Oliver disse sta per sposarsi con il signor Granby, uno dei più stimati e rispettabili residenti di S., nipote ed erede di Sir Frederic Granby: suo padre mi ha dato la notizia ieri.
Le due sorelle si guardarono, guardarono me, tutte e tre guardammo lui: era limpido come il vetro.
Devono aver combinato le cose in fretta disse Diana, non possono conoscersi da molto. Due mesi appena: si sono incontrati a ottobre al ballo della contea di S.
Ma se l’unione non incontra ostacoli, come in questo caso, se il legame è desiderabile sotto ogni aspetto, è inutile rimandare: si sposeranno non appena la residenza di S., dono di Sir Frederic, sarà rimessa in ordine per accoglierli.
Dopo questa notizia, la prima volta che mi trovai sola con St. John fui tentata di domandargli se la cosa lo turbasse; ma non sembrava affatto in cerca di comprensione e io, ben lungi dall’offrirgliene ancora, provai anzi un certo imbarazzo ricordando quanto già lo avessi forzato.
Inoltre non ero più allenata a parlare con lui: il suo riserbo era tornato ad avvolgerlo come un velo di ghiaccio e la mia franchezza era lì sotto, congelata.
Non aveva mantenuto la promessa di trattarmi come le sue sorelle; faceva sempre tra noi piccole glaciali differenze che non favorivano la nascita di un’amicizia: a dirla tutta, ora che sapevamo di essere parenti e vivevamo sotto lo stesso tetto, sentivo che tra noi c’era una distanza molto più grande di quando mi conosceva soltanto come maestra del paese.
Ripensando alla profonda confidenza che una volta mi aveva concesso, faticavo a comprendere la sua freddezza attuale. Stando così le cose, mi stupì non poco quando alzò la testa dallo scrittoio su cui stava chino e disse: Avete visto, Jane? La battaglia è stata combattuta e la vittoria conquistata.
Sconcertata da quelle parole, non risposi subito; esitai un attimo, poi dissi: Ma siete certo di non essere uno di quei conquistatori che hanno pagato troppo cari i loro trionfi?
E se un altro di questo genere vi rovinasse?
Non lo credo, ma se anche lo pensassi non avrebbe molta importanza: non sarò mai chiamato a un’altra battaglia così.
È stato un conflitto decisivo e ora la mia strada è sgombra, perciò ringrazio Iddio!
Ciò detto, tornò alle sue carte e al suo silenzio.
Quando la felicità generale si fece meno straripante e riprendemmo le nostre abitudini e gli studi consueti, St. John cominciò a passare più tempo a casa: sedeva nella stessa stanza con noi, a volte per ore. Mentre Mary disegnava, Diana seguiva il programma di letture enciclopediche che aveva intrapreso e io sgobbavo sul mio tedesco, lui era immerso nelle sue faccende mistiche: una qualche lingua orientale che, per i suoi progetti, riteneva necessario apprendere.
Così impegnato, seduto nella sua nicchia, sembrava piuttosto tranquillo e assorto; ma quei suoi occhi azzurri avevano l’abitudine di abbandonare la grammatica dall’aria esotica e mettersi a vagare, fissandosi a volte su di noi, sue compagne di studio, con curiosa intensità. Se sorpreso, distoglieva subito lo sguardo; ma di tanto in tanto tornava, indagatore, al nostro tavolo.
Mi domandavo cosa significasse e di che natura fosse la puntuale soddisfazione che non mancava mai di esibire in un’occasione che a me non sembrava così importante, ossia la mia visita settimanale alla scuola di Morton; e ancor più mi stupiva quando, se c’era cattivo tempo, neve, pioggia o vento, e le sorelle mi consigliavano di stare in casa, lui invariabilmente minimizzava le difficoltà e mi esortava a portare a termine il mio compito senza preoccuparmi del maltempo.
Jane non è così fragile come credete diceva: può sopportare un po’ di vento di montagna, un acquazzone o qualche fiocco di neve, come tutti noi.
È di costituzione sana e adattabile, più idonea a sopportare le variazioni climatiche di molti più robusti di lei.
E quando tornavo, a volte molto stanca e non poco provata dalle intemperie, non osavo mai lamentarmi per timore di contrariarlo: apprezzava sempre la forza d’animo, e il suo contrario lo irritava in particolar modo.
Un pomeriggio, tuttavia, ebbi il permesso di stare a casa perché ero molto raffreddata.
Le sorelle erano andate a Morton al posto mio, io me ne stavo seduta a leggere Schiller e lui a decifrare le sue astruse pergamene orientali. Lasciando da parte la traduzione per prendere un esercizio, guardai per caso dalla sua parte e mi trovai sottoposta all’esame di quegli occhi azzurri sempre vigili.
Da quanto tempo mi scrutassero da capo a piedi, non saprei dirlo; erano così acuti e così freddi che per un momento mi sentii superstiziosa...
Come se in quella stanza con me ci fosse qualcosa di soprannaturale. Cosa state facendo, Jane?
Studio il tedesco.
Voglio che lasciate perdere il tedesco e impariate l’indostano.
Non dite sul serio, vero?
Tanto sul serio che dovrete accontentarmi, e ora vi dico perché.
Quindi cominciò a spiegarmi che l’indostano era la lingua che stava studiando lui al momento; che andando avanti nello studio tendeva a dimenticare le basi; che gli sarebbe stato di enorme aiuto avere un allievo con cui ripassare più e più volte i rudimenti per fissarseli bene in mente; che per qualche tempo era stato incerto se scegliere me o una delle sue sorelle; ma che aveva scelto me perché aveva visto che ero capace di concentrarmi più a lungo delle altre su un singolo compito.
Volevo fargli questo favore?
Probabilmente non avrei dovuto sacrificarmi a lungo, visto che ormai mancavano solo tre mesi alla sua partenza.
St. John non era uomo a cui dire di no alla leggera: avevi la sensazione che ogni impressione suscitata in lui, dolorosa o piacevole, fosse scolpita per l’eternità.
Acconsentii.
Quando le sorelle tornarono, Diana vide che la sua allieva era passata a suo fratello: rise, e lei e Mary convennero che St. John non avrebbe mai potuto indurle a un passo simile.
Lui rispose con calma: Lo so.
Scoprii che era un insegnante molto paziente e comprensivo ma anche esigente: si aspettava molto da me, e quando rispondevo alle sue aspettative lui, a suo modo, esprimeva appieno la sua approvazione.
Acquisì gradualmente una certa influenza su di me, togliendomi la libertà di spirito: le sue lodi e i suoi apprezzamenti mi vincolavano più della sua indifferenza.
In sua presenza non riuscivo più a parlare o ridere liberamente, perché un istinto importuno mi ricordava che la vivacità gli era sgradita.
Avevo la netta sensazione che con lui fossero accettabili soltanto occupazioni e atteggiamenti seri, dunque ogni sforzo di comportarmi altrimenti divenne vano: ero preda di un gelido incantesimo.
Se lui diceva va’ io andavo, vieni e venivo, fa’ questo e lo facevo.
Ma quell’asservimento non mi piaceva; spesso avrei preferito che avesse continuato a ignorarmi.
Una sera, prima di andare a letto, io e le sorelle gli stavamo intorno per augurargli la buonanotte; lui le baciò entrambe, come d’abitudine, e come d’abitudine mi porse la mano.
Diana, che quella sera era d’umore giocoso , esclamò: St. John! Dicevi che Jane sarebbe stata la tua terza sorella, ma non la tratti come tale; dovresti baciare anche lei. Mi spinse verso di lui. Trovai molto fastidioso il comportamento di Diana e mi sentii imbarazzata e confusa.
Tra quei pensieri e sentimenti, vidi St. John chinare la testa e portare il suo viso greco all’altezza del mio, e i suoi occhi interrogare profondamente i miei...
Mi baciò.
Se esistessero i baci di marmo o di ghiaccio, dovrei dire che quelli del mio religioso cugino appartenevano a una delle due categorie; ma i baci sperimentali esistono, e quello lo era senz’altro.
Dopo avermelo dato mi osservò per capirne i risultati, che non erano eccezionali: sono sicura di non essere arrossita, anche se forse ero sbiancata un po’, perché quel bacio mi sembrò un sigillo affisso sulle mie catene.
Da allora non mancò mai di compiere quel rituale, a cui mi sottoponevo seria e immobile, un atteggiamento che ai suoi occhi doveva avere una certa attrattiva.
Quanto a me, ogni giorno di più desideravo compiacerlo; ma per farlo sentivo, ogni giorno di più, di dover rinnegare per metà la mia natura, soffocare buona parte delle mie facoltà, piegare i miei gusti, forzarmi a seguire obiettivi per i quali non avevo alcuna vocazione naturale.
Voleva elevarmi ad altezze che non avrei mai potuto raggiungere: ogni ora mi tormentavo per riuscire ad aspirare ai modelli che lui mi presentava.
Cosa non meno impossibile che modellare i miei lineamenti irregolari per trasformarli nel giusto profilo classico, o dare al verde mutevole dei miei occhi il color azzurro mare e la luce solenne dei suoi.
Ma non era solo il suo ascendente a tenermi in schiavitù, in quei giorni.
La tristezza traspariva spesso dal mio viso: un male canceroso mi pesava sul cuore prosciugando alla fonte la mia felicità...
il male dell’incertezza. Forse, lettore mio, penserai che con tutti questi cambiamenti di luoghi e di fortuna avessi dimenticato Rochester: nemmeno per un istante.
L’idea di lui era ancora in me, perché non era un vapore che il sole potesse disperdere né un’effigie tracciata sulla sabbia che la pioggia potesse cancellare: era un nome inciso su una tavola e destinato a durare tanto quanto il marmo su cui era scolpito.
La smania di sapere cosa gli fosse accaduto nel frattempo mi seguiva ovunque; quando stavo a Morton, ci pensavo ogni sera rientrando a casa e ora, a Moor House, non vedevo l’ora di ritirarmi nella mia camera da letto per rimuginarci su.
Nel corso della necessaria corrispondenza con il signor Briggs a proposito del testamento, gli avevo chiesto se avesse idea dell’attuale residenza e dello stato di salute di Rochester; ma, proprio come aveva ipotizzato St. John, Briggs non sapeva assolutamente nulla di lui.
Allora scrissi alla signora Fairfax supplicandola perché mi desse informazioni al riguardo.
Ero pressoché certa che quella fosse la cosa giusta da fare e che presto avrei avuto una risposta.
Mi meravigliò non aver ricevuto nulla dopo due settimane; ma quando trascorsero due mesi e, un giorno dopo l’altro, continuavo a non trovare nulla per me nella posta, caddi in preda a un’ansia acutissima.
Scrissi nuovamente: forse la mia prima lettera era andata smarrita.
Al rinnovato sforzo seguì una rinnovata speranza, che brillò per qualche settimana, poi cominciò ancora una volta a sbiadire e vacillare: non mi arrivò una riga, non una parola.
Passati sei mesi di attesa vana, la mia speranza si esaurì e la mia tristezza divenne ancora più profonda.
Intorno a me risplendeva una dolce primavera che non riuscivo a godermi.
L’estate si avvicinava, e Diana cercava di rallegrarmi: disse che ero sciupata e voleva accompagnarmi al mare.
St. John si oppose: secondo lui non avevo bisogno di svaghi ma di un’occupazione, perché la mia vita al momento era troppo sconclusionata e mi serviva un obiettivo; quindi, immagino per colmare le mie lacune, prolungò le mie lezioni di indostano e pretese da me una maggiore diligenza.
E a me, sciocca che ero, non passò nemmeno per la testa di resistergli... Non ci riuscivo. Un giorno mi ero apprestata ai miei studi con il morale più a terra del solito; la mia cupezza era causata da una delusione pungente.
Quella mattina Hannah mi aveva detto che c’era una lettera per me e quando scesi a prenderla, quasi certa che finalmente qualcuno si fosse degnato di darmi le notizie tanto attese, trovai solo un banale biglietto del signor Briggs.
L’amarezza per quello smacco mi spremette qualche lacrima; e adesso, mentre cercavo di concentrarmi sui caratteri illeggibili e le fiorite metafore di un copista indiano, gli occhi mi si annebbiarono di nuovo.
St. John mi chiamò al suo fianco per leggere e ci provai, ma mi mancò la voce: le parole si persero nei singhiozzi.
Nel salottino c’eravamo solo noi due: Diana era nel salotto grande a studiare musica, Mary era occupata in giardino, visto che era una bellissima giornata di maggio, limpida, luminosa e ventilata.
Il mio compagno non si mostrò sorpreso nel vedermi in quello stato e non mi chiese nulla sui motivi che lo giustificassero, ma si limitò a dire: Aspetteremo qualche minuto, Jane, così che possiate ricomporvi.
E mentre reprimevo in tutta fretta quell’angoscia incontrollata, lui sedeva calmo e paziente, chino sullo scrittoio, con l’aria di un medico che osserva con l’occhio dello scienziato la crisi pronosticata e prevedibile nella malattia di un paziente.
Dopo aver soffocato i singhiozzi, asciugato gli occhi e balbettato qualcosa sul fatto che quella mattina non mi sentivo tanto bene, tornai al mio lavoro e riuscii a completarlo.
St. John ripose i miei libri e i suoi, chiuse a chiave lo scrittoio e disse: Ora, Jane, farete una passeggiata; e la farete con me.
Chiamo Diana e Mary.
No; stamane voglio una sola compagna, e dovete essere voi.
Vestitevi e uscite dalla porta della cucina, poi prendete la strada verso Marsh Glen: vi raggiungerò tra un momento.
Non conosco vie di mezzo: quando ho a che fare con caratteri aperti e duri, in antagonismo con il mio, mai in vita mia ho trovato un compromesso tra la sottomissione assoluta e la decisa rivolta.
Ho sempre fedelmente seguito la prima, fino al momento di esplodere nella seconda, a volte con furia vulcanica; e giacché le circostanze non giustificavano una mia ribellione e neppure mi sentivo incline ad attuarla, obbedii scrupolosamente agli ordini di St. John e di lì a dieci minuti stavo percorrendo il sentiero deserto della valle, al suo fianco.
Spirava una brezza da occidente: superava le alture, carica degli aromi dolci di erica e giunchi; il cielo era di un azzurro purissimo; il torrente che scendeva lungo il burrone, gonfio delle recenti piogge primaverili, fluiva copioso e limpido, catturando dal sole bagliori dorati e sfumature di zaffiro dal firmamento.
Finito il sentiero, avanzammo su un soffice terreno coperto di erba fine come muschio, verde smeraldo, punteggiato di minuscoli fiorellini bianchi e ravvivato da fiori gialli simili a stelle. Frattanto le alture ci avevano completamente circondati, poiché la valle, in quel punto, si insinuava tra i monti.
Fermiamoci qui disse St. John quando arrivammo ai primi spuntoni di rocce che, come un esercito, stavano di guardia a una specie di valico, oltre il quale il ruscello precipitava in cascata; poco oltre, la montagna si scrollava di dosso erba e fiori e non le restava che l’erica come abito e una guglia rocciosa come gemma, e ciò che fin lì era solo selvatico si faceva selvaggio, e ciò che era vivido, minaccioso: l’ultimo baluardo di una sconsolata speranza di solitudine, l’ultimo rifugio per il silenzio.
Mi misi a sedere e St. John restò in piedi al mio fianco.
Guardava in alto, oltre il valico, e giù, nella conca; il suo sguardo vagava con l’acqua del torrente e tornava a traversare il cielo sgombro che lo colorava.
Si tolse il cappello lasciando che la brezza gli agitasse i capelli e gli baciasse la fronte. Sembrava in comunione con lo spirito del luogo: con gli occhi dava l’addio a qualcosa.
E tornerò a vederlo disse a voce alta, nei sogni, dormendo in riva al Gange: e ancora, in un’ora più remota, quando cadrò preda di un altro sonno, sulle sponde di un fiume più scuro!
Strane parole di uno strano amore!
La passione di un austero patriota per la sua terra! Si mise a sedere e per mezz’ora tacemmo; lui non mi disse nulla, né io gli rivolsi la parola.
Finalmente riprese: Jane, tra sei settimane partirò; ho prenotato una cuccetta su una nave della East Indiaman che salpa il 20 giugno.
Dio vi proteggerà; è la Sua opera che avete intrapreso gli risposi. Sì disse lui, lì sono la mia gloria e la mia gioia.
Sono il servo di un Signore infallibile.
La guida che mi condurrà non è umana, soggetta alle leggi imperfette e al controllo impreciso dei miei simili, deboli e vili: il mio re, il mio legislatore, il mio capitano è l’Essere Perfettissimo.
Mi pare strano che intorno a me tutti non ardano dal desiderio di arruolarsi sotto il medesimo vessillo...
di unirsi alla stessa impresa. Non tutti hanno le vostre capacità, e il debole sarebbe folle a voler marciare insieme al forte.
Non parlo dei deboli, non è a loro che penso; mi riferisco solo a quanti sono degni dell’opera e capaci di realizzarla.
Questi sono pochi e difficili a trovarsi. Dite bene; ma una volta che si sono trovati, è giusto scuoterli... Incitarli ed esortarli a compiere lo sforzo... Mostrar loro i doni di cui dispongono e perché li hanno ricevuti... Far giungere al loro orecchio il messaggio Celeste... Offrire loro, direttamente da Dio, un posto nelle fila dei Suoi eletti. Se davvero sono adatti al compito, non sarà il loro cuore a informarli per primo?
Era come se un terribile incantesimo si stesse serrando intorno e sopra di me: tremavo al pensiero di sentir pronunciare certe parole fatali che a un tempo lo avrebbero nominato e fissato per sempre.
E il vostro cuore, che cosa dice?
domandò St. John. Il mio cuore è muto... È muto risposi, turbata e frastornata.
Allora devo parlare io al suo posto continuò la voce profonda e implacabile.
Jane, venite in India con me: venite come mia consorte e compagna di lavoro.
La valle e il cielo si misero a roteare, le alture si sollevarono!
Fu come se avessi udito una chiamata dal Cielo, quasi che un messaggero, apparsomi come quello di Macedonia, avesse pronunciato: Vieni in nostro aiuto!
Ma io non ero un apostolo...
Non riuscivo a guardare il nunzio... Non potevo accogliere la sua chiamata. Oh, St. John!
gridai, abbiate pietà!
Supplicavo uno che, nell’adempimento di quello che credeva il suo dovere, non conosceva pietà né rimorso.
Continuò: Dio e la natura vi hanno destinata a essere la moglie di un missionario.
Non vi hanno elargito doti fisiche, ma intellettuali: siete fatta per il lavoro, non per l’amore.
Moglie di un missionario dovete essere... e lo sarete. Voi sarete mia: vi reclamo...
Non per il mio piacere, ma per servire il mio Sovrano.
Non sono adatta: non ne ho la vocazione dissi.
Lui aveva calcolato quelle prime obiezioni, e non ne fu irritato.
Anzi, mentre appoggiava la schiena alla guglia di roccia, incrociava le braccia sul petto e assumeva una posizione composta, vidi che era pronto a una lunga e strenua opposizione e si era armato di una riserva di pazienza destinata a durare fino alla stretta finale...
Ben deciso, in ogni modo, a spuntarla. L’umiltà, Jane disse, è il fondamento delle virtù cristiane: avete ragione a dire di non essere adatta.
Chi lo sarebbe?
E chi, tra quanti sono stati davvero chiamati, si credeva degno dell’invito?
Io, per esempio, non sono che polvere e cenere.
Riconosco, con san Paolo, di essere il più grande tra i peccatori; ma non mi lascio scoraggiare dalla coscienza della mia personale bassezza.
Conosco la mia Guida: Egli è tanto giusto quanto potente, e se ha scelto uno strumento debole per eseguire un grande compito, grazie alle infinite riserve della Sua Provvidenza supplirà all’inadeguatezza dei mezzi.
Pensate come me, Jane; confidate come me.
È alla roccia eterna che vi chiedo di appoggiarvi: non dubitate che sosterrà il peso della vostra umana fragilità.
Non so niente della vita missionaria: non ho mai considerato le fatiche che essa impone.
Qui, in tutta umiltà, io posso darvi l’aiuto che volete: posso assegnarvi i vostri compiti di ora in ora, stare sempre al vostro fianco, assistervi in ogni momento.
Per i primi tempi potrei farlo: ben presto sareste forte e capace quanto me e non avreste più bisogno del mio aiuto.
Ma le mie risorse...
per questa impresa, dove sono? Non le sento.
Mentre voi mi dite queste cose, non c’è nulla in me che si agiti o parli.
Non c’è alcuna luce che avvampi, né stimoli vitali, né una voce a consigliarmi o rallegrarsi.
Oh, vorrei potervi mostrare quanto la mia mente sia ora come una prigione tetra, con un grumo riottoso di paura...
quella di lasciarmi persuadere da voi a tentare ciò che non posso compiere! Ho una risposta per voi... Ascoltate.
È dal nostro primo incontro che vi osservo: vi ho studiata per dieci mesi.
In quel periodo vi ho messa alla prova diverse volte, e cosa ho visto e dedotto?
Nella scuola del paese, ho scoperto che eravate in grado di eseguire bene, con puntualità e precisione, un lavoro non congeniale alle vostre abitudini e inclinazioni; ho visto che sapevate farlo con capacità e tatto e che, esercitando il controllo, riuscivate a conquistarvi simpatia.
Nella calma con cui avete appreso di essere diventata improvvisamente ricca, ho visto un intelletto libero dal vizio di Demas: il denaro non aveva eccessivo potere su di voi.
Nella prontezza con cui avete diviso in quattro parti il vostro patrimonio, tenendone per voi una sola e rinunciando alle altre tre in nome di una giustizia astratta, ho riconosciuto un’anima che godeva nella fiamma e nell’esaltazione del sacrificio.
Nella docilità con cui, per un mio desiderio, avete abbandonato uno studio che vi interessava per adottarne un altro che interessava me, nell’instancabile diligenza con cui vi siete applicata l’energia inesauribile e la salda tempra con cui ne avete affrontato le difficoltà ho riconosciuto tutte le qualità che cercavo.
Jane, voi siete docile, diligente, disinteressata, leale, costante e coraggiosa; assai benevola e persino eroica: non dovete più diffidare di voi stessa...
Io mi fido di voi senza riserve. Come direttrice di scuole in India e assistente fra le donne indiane, il vostro aiuto sarebbe inestimabile per me.
La coltre di ferro si stringeva intorno a me; la persuasione avanzava con passo lento e sicuro.
Per quanto chiudessi gli occhi, quelle sue ultime parole riuscirono in parte a sgomberare la strada che era sembrata sbarrata.
Il mio operare, che prima appariva tanto vago, tanto irrimediabilmente dispersivo, si condensava mentre lui parlava, e assumeva una forma ben definita, plasmata dalla sua mano.
Aspettava una risposta, ma prima di arrischiarmi a dargliela gli chiesi un quarto d’ora per pensarci.
Molto volentieri replicò, alzandosi per allontanarsi un poco verso il valico, dove si buttò su un cuscino d’erica per rimanervi sdraiato.
Certo, sono in grado di fare quello che vuole da me: sono costretta a riconoscerlo meditai, ossia, posso farlo se riesco a sopravvivere.
Ma sento che la mia vita sotto il sole indiano non potrebbe durare a lungo.
E allora?
A lui questo non importa: una volta arrivato il mio momento, lui mi avrebbe restituita in tutta serenità e santità al Dio dal quale mi aveva ricevuta.
La situazione è ben chiara. Lasciando l’Inghilterra, lascerei una terra amata ma deserta...
Il signor Rochester non c’è; e se pure ci fosse, cosa significa, cosa mai potrebbe significare per me?
Ora devo impegnarmi a vivere senza di lui: non c’è niente di più assurdo e fiacco che tirare avanti di giorno in giorno come se fossi in attesa di un impossibile mutamento capace di riunirci.
Naturalmente devo cercare un nuovo interesse per rimpiazzare quello che ho perduto: e l’occupazione che ora mi offre non è davvero la più splendida che l’uomo possa adottare o Dio assegnare?
Non è forse l’ideale, con le sue nobili cure e i suoi frutti sublimi, per riempire il vuoto lasciato dagli affetti strappati e dalle speranze distrutte?
Credo di dover rispondere di sì...
E tuttavia tremo. Ahimè!
Se mi unisco a St. John, abbandono la metà di me stessa: se vado in India, vado incontro a una morte prematura.
E di cosa si riempirà l’intervallo di tempo tra la mia partenza dall’Inghilterra per l’India e la mia partenza dall’India per la tomba?
Oh, lo so bene!
Anche di questo ho una visione ben chiara! Di fatiche per far contento St. John fino a farmi dolere i muscoli, e lo farò contento... Soddisferò le sue attese, tutte, dai confini più esterni fino al centro. Se davvero vado con lui, se davvero faccio il sacrificio che esige, lo farò senza riserve: tutto butterò sull’altare... Cuore, organi vitali, la vittima intera.
Lui non mi amerà mai, ma mi approverà; gli mostrerò energie che ancora non ha visto, risorse che non ha mai sospettato.
Sì, posso lavorare sodo quanto lui, e non mi costerà più fatica che a lui.
Dunque è possibile acconsentire alla sua richiesta, salvo che per un fattore... Un solo fattore terribile.
Ovvero, lui mi chiede di essere sua moglie, e non ha per me un cuore di marito più di quanto l’abbia quel corrucciato gigante di roccia lungo il quale il torrente cade schiumando giù nella gola.
Sono per lui come una buona arma per un soldato, ecco tutto.
Di questo non soffrirò mai, se non lo sposo; ma posso lasciare che faccia tutto secondo i suoi calcoli che metta freddamente in pratica i suoi piani conducendomi all’altare?
Posso ricevere da lui l’anello nuziale, sopportare ogni forma d’amore sapendo che il suo spirito è altrove?
Posso accettare la consapevolezza che ogni suo gesto affettuoso è un sacrificio compiuto in nome di un principio?
No: un simile martirio sarebbe mostruoso.
Non lo subirò mai.
Potrei accompagnarlo come sorella, non come moglie: questo gli dirò.
Guardai la collinetta: era lì steso immobile come una colonna abbattuta; girò il viso verso di me e gli occhi brillavano, vigili e penetranti.
Si alzò in piedi e mi si avvicinò.
Sono pronta a venire in India, se posso venirci da libera.
La vostra risposta richiede una spiegazione disse; non è chiara. Finora siete stato il mio fratello adottivo...
E io la vostra sorella adottiva: continuiamo così; è meglio che noi due non ci sposiamo.
Scosse la testa.
La fraternità adottiva non serve, in questo caso.
Se voi foste davvero mia sorella sarebbe diverso: vi porterei con me e non cercherei nessuna moglie.
Ma stando le cose in questo modo, la nostra unione dev’essere consacrata e sancita dal matrimonio, altrimenti non può esistere: ci sono ostacoli pratici che si oppongono a ogni altro progetto.
Non lo vedete, Jane? Riflettete un momento...
La forza del buonsenso vi guiderà.
Riflettei; tuttavia il mio buonsenso, di fatto, mi portava soltanto alla coscienza che non ci amavamo come dovrebbero amarsi marito e moglie: ne deduceva, quindi, che non avremmo dovuto sposarci.
Glielo dissi. St. John, io vi considero un fratello... E voi considerate me una sorella: dunque continuiamo così. Non possiamo...
Non possiamo rispose, con recisa e secca determinazione: non funzionerebbe.
Avete detto che verrete con me in India: ricordate, lo avete detto.
A una condizione. Bene...
Bene.
Alla questione centrale la partenza con me dall’Inghilterra, la collaborazione al mio futuro lavoro non avete obiettato.
È come se aveste già messo mano all’aratro: siete troppo coerente per ritirarla.
Dovete tenere a mente un solo obiettivo: come realizzare nel modo migliore l’opera che avete intrapreso.
Semplificate i vostri interessi, sentimenti, pensieri, desideri e scopi complicati, e fate confluire ogni considerazione in un solo fine: quello di compiere in maniera efficace in maniera potente la missione del vostro Signore.
Per farlo, dovete avere un collaboratore: non un fratello è un legame troppo lento ma un marito.
E poi io non voglio una sorella: una sorella potrebbe essermi tolta in qualsiasi momento.
Voglio una moglie: la sola compagna su cui nella vita posso avere una salda influenza e che posso conservare al mio fianco con certezza fino alla morte.
Udendolo parlare rabbrividivo: sentivo la sua autorità fin nel midollo...
E la sua presa sulle mie membra. Cercate una moglie altrove, non in me, St. John: cercatene una adatta a voi.
Una adatta al mio scopo, volete dire... Adatta alla mia vocazione.
Vi ripeto, non è all’individuo insignificante il puro e semplice uomo con i suoi sensi egoisti che voglio dare una compagna: è al missionario.
E io al missionario darò le mie energie dopotutto non vuole altro, da me ma non me stessa: significherebbe tenere il guscio e gli scarti insieme al nocciolo.
Di quelli non sa che farsene; li tengo per me.
Non potete... Non dovete.
Pensate che Dio si contenti di un’oblazione a metà?
Che accetti un sacrificio mutilato?
È la causa di Dio che sto perorando: è sotto il Suo vessillo che vi arruolo.
Non posso accettare per Suo conto una fedeltà monca: dev’essere intera.
Oh!
Il mio cuore lo darò a Dio ribattei.
Voi non lo volete.
Non posso giurare, lettore, che un certo sarcasmo represso non fosse presente nel tono con cui pronunciai queste parole e nel sentimento che le accompagnava.
Fino a quel momento avevo temuto St. John in silenzio, perché non l’avevo capito.
Mi aveva tenuta in soggezione perché mi aveva lasciata nel dubbio.
Quanto vi fosse di santo in lui e quanto di umano, non avrei saputo dirlo fino ad allora; ma quel discorso era denso di rivelazioni e sotto i miei occhi vedevo dispiegarsi la sua vera natura.
Vidi che era soggetto a errori e lo comprendevo.
Seduta su quel pendio ricoperto d’erica, con quella bella e imponente figura di fronte, ero seduta ai piedi di un uomo capace di affetti come lo ero io.
Dalla sua durezza, dal suo dispotismo era caduto il velo.
Una volta avvertite in lui queste qualità, capii la sua imperfezione e presi coraggio.
Ero con un mio pari, uno con cui potevo discutere, uno al quale, se avevo visto giusto, potevo resistere.
Dopo le mie ultime parole era rimasto in silenzio, e in quel momento mi arrischiai a dare un’occhiata all’espressione del suo viso.
Gli occhi chini su di me esprimevano al contempo aspro stupore e acuta curiosità.
È sarcastica, e lo è nei miei confronti!
sembravano dire.
Che cosa significa?
Poco dopo replicò: Non dimentichiamo che si tratta di una questione molto seria, al cui riguardo non possiamo pensare né parlare con leggerezza senza commettere peccato.
Jane, confido che siate sincera quando dite che offrirete il vostro cuore a Dio: è tutto ciò che voglio.
Una volta che avrete strappato il cuore all’uomo e l’avrete consegnato al vostro Creatore, il progresso del regno spirituale del Creatore sulla terra sarà la vostra prima gioia e il vostro primo impegno; sarete pronta a far subito qualunque cosa favorisca quel fine.
Vedrete quale slancio darà ai vostri sforzi e ai miei la nostra unione fisica e intellettuale nel matrimonio: l’unica unione che dia un carattere di perpetuo accordo ai destini e ai progetti degli esseri umani; e sorvolando su tutti i capricci più futili tutte le difficoltà di second’ordine e le finezze sentimentali, tutti gli scrupoli sul grado, il tipo, la forza o la debolezza delle semplici inclinazioni personali vi affretterete a disporvi subito a questa unione.
Davvero?
dissi in tono reciso, e guardai i suoi lineamenti, belli per la loro armonia ma stranamente temibili per la loro granitica severità; la sua fronte, autorevole ma non aperta; gli occhi luminosi, profondi, indagatori ma privi di dolcezza; la sua figura alta e imponente; e immaginai di essere sua moglie.
Oh!
Non avrebbe mai funzionato!
Come aiutante e compagna di lavoro sarei andata benissimo, e in quel ruolo avrei attraversato gli oceani con lui, avrei sgobbato sotto il sole d’Oriente, nei deserti dell’Asia; avrei ammirato ed emulato il suo coraggio, la devozione e il vigore; mi sarei tranquillamente sottomessa al suo dominio, avrei sorriso serena della sua inestirpabile ambizione, avrei distinto il cristiano dall’uomo: stimando profondamente il primo e perdonando generosamente il secondo.
Certo, legandomi a lui soltanto in questo ruolo avrei sofferto spesso: il mio corpo si sarebbe trovato sotto un giogo pesante, ma il cuore e la mente sarebbero stati liberi.
Avrei potuto ancora rivolgermi alla mia persona intatta, comunicare nei momenti di solitudine con i miei sentimenti naturali, non asserviti.
Avrei conservato luoghi dell’anima solo miei, che lui non avrebbe mai raggiunto, dove i sentimenti sarebbero cresciuti al fresco e al riparo, la sua austerità non avrebbe potuto farli appassire né la sua marcia da guerriero calpestarli; ma come moglie sempre al suo fianco, e sempre tenuta a freno, sempre controllata, costretta a tener sempre bassa la fiamma della mia natura, a farla ardere solo dentro di me, senza mai lasciarmi sfuggire un grido mentre il fuoco imprigionato mi consumava gli organi vitali uno a uno questo sì, sarebbe stato insopportabile.
St. John!
esclamai, giunta a quel punto della mia riflessione.
Ebbene?
replicò gelido.
Lo ripeto, consento a venire con voi liberamente come assistente missionaria, ma non come moglie; non posso sposarvi e diventare parte di voi.
Dovete diventare parte di me rispose subito, altrimenti l’accordo è nullo.
Come posso io, uomo non ancora trentenne, portare con me in India una ragazza di diciannove anni, se non è mia moglie?
Come possiamo stare insieme sempre a volte in luoghi deserti, o fra tribù selvagge senza essere sposati?
Benissimo tagliai corto, date le circostanze, se fossi davvero vostra sorella o magari un uomo, un sacerdote come voi, sarebbe la stessa cosa.
È noto che non siete mia sorella, e non posso presentarvi come tale: se ci provassi attirerei su entrambi sospetti ingiuriosi. E per il resto, sebbene abbiate il cervello vigoroso di un uomo, avete il cuore di una donna e...
non funzionerebbe. Funzionerebbe benissimo invece affermai con una punta di disprezzo.
Ho un cuore di donna, ma non riguardo a voi; per voi ho soltanto la fedeltà che si ha tra buoni compagni, la franchezza di un soldato, lealtà, fraternità se volete; il rispetto e la sottomissione di un neofita al suo ierofante: nulla di più...
Non temete.
È ciò che voglio disse lui tra sé; è esattamente ciò che voglio. La cosa non è priva di ostacoli, e bisogna abbatterli. Jane, non vi pentireste sposandomi...
Siatene certa; noi dobbiamo sposarci.
Ve lo ripeto, non c’è altro modo; e di sicuro dopo il matrimonio verrebbe amore sufficiente a rendere giusta l’unione anche ai vostri occhi.
La vostra idea di amore, io la disprezzo non potei trattenermi dal dire, alzandomi e mettendomi di fronte a lui, con la schiena appoggiata alla roccia.
Disprezzo il simulacro di sentimento che offrite: sì, St. John, e disprezzo voi quando me lo offrite.
Fissò lo sguardo su di me stringendo le labbra ben disegnate.
Se fosse furibondo o sorpreso, non era facile dire: era perfettamente capace di controllare la propria espressione.
Non mi aspettavo davvero di sentirvi esprimere così disse: non credo di aver fatto né detto alcunché per meritare disprezzo.
Il suo tono amabile mi commosse e il suo aspetto nobile e calmo mi intimidì. Perdonate le mie parole, St. John, ma è colpa vostra se non ho potuto sorvegliarle. Avete affrontato un argomento in cui i nostri caratteri divergono...
Un argomento che non dovremmo mai discutere: la parola stessa, amore, è un pomo della discordia tra noi.
Se dovessimo concretizzarlo, cosa faremmo?
Come ci sentiremmo?
Caro cugino, abbandonate il vostro progetto di matrimonio... Dimenticatelo.
No disse, è un progetto che cullo da molto tempo ed è l’unico che possa garantirmi il mio grande obiettivo: ma ora non insisterò oltre.
Domani parto per Cambridge: lì ho molti amici ai quali desidero dire addio. Starò via per due settimane...
Usate questi giorni per riflettere sulla mia offerta: e non dimenticate che, se la rifiutaste, non è me che respingereste, ma Dio.
Attraverso di me, Egli vi apre una nobile carriera; e potete intraprenderla soltanto in quanto mia moglie. Rifiutate di sposarmi, e imboccherete la facile via dell’egoismo, vi condannerete a una sterile oscurità.
Tremate, perché in tal caso dovreste essere annoverata tra quanti hanno rinnegato la fede, ed essi sono peggiori degli infedeli!
Aveva finito.
Distolse da me lo sguardo e, ancora una volta, Guardò al fiume, guardò al colle10.
Ma stavolta i suoi sentimenti rimasero tutti riposti nel suo cuore: non ero degna di sentirglieli esprimere. Mentre camminavo al suo fianco verso casa, nel suo ferreo silenzio leggevo molto chiaramente tutto ciò che provava nei miei confronti: la delusione di un carattere austero e dispotico che ha incontrato resistenza laddove si aspettava sottomissione...
La disapprovazione di un giudizio freddo e inflessibile che ha individuato in un’altra persona sentimenti e punti di vista che non riesce ad approvare: in poche parole, come uomo avrebbe desiderato costringermi all’obbedienza; soltanto l’essere un sincero cristiano gli permetteva di sopportare pazientemente la mia caparbietà, concedendomi tanto tempo per riflettere e pentirmi.
Quella sera, dopo aver baciato le sue sorelle, pensò bene di dimenticare perfino di stringermi la mano e uscì dalla stanza in silenzio.
Io che, pur non amandolo, avevo per lui una grande amicizia fui ferita da quell’omissione vistosa, tanto che mi vennero le lacrime agli occhi.
A quanto pare voi e St. John avete litigato, Jane disse Diana, durante la vostra passeggiata nella brughiera.
Ma andate da lui; si è fermato nel corridoio, vi aspetta... Si farà perdonare.
Io non ho un grande orgoglio, in simili occasioni, e preferisco sempre esser felice piuttosto che dignitosa; sicché gli corsi dietro...
Era fermo ai piedi delle scale. Buonanotte, St. John dissi.
Buonanotte, Jane rispose con calma.
Datemi la mano, allora aggiunsi.
Che tocco freddo e molle impresse alle mie dita!
Era profondamente dispiaciuto di quanto era successo quel giorno, ma non c’era cordialità capace di riscaldarlo né lacrime in grado di commuoverlo.
Con lui non poteva esserci nessuna felice riconciliazione, nessun sorriso allegro o parola generosa: tuttavia il cristiano in lui era paziente e placido, e quando gli domandai se mi perdonava, rispose che non aveva l’abitudine di soffermarsi a ricordare le contrarietà; e che non aveva nulla da perdonare, non essendo stato offeso.
E con quella risposta mi lasciò.
Avrei di gran lunga preferito esser gettata a terra. 10 Walter Scott, The Lay of the Last Minstrel canto V, strofa XXVI, v. 1 .
Capitolo 35 Non partì per Cambridge l’indomani, come aveva detto.
Rimandò la partenza di un’intera settimana, e in quell’arco di tempo mi fece sentire quale severa punizione un uomo buono ma severo, coscienzioso ma implacabile, può infliggere a chi l’abbia offeso.
Senza un solo gesto apertamente ostile né una parola di rimprovero, riuscì a convincermi che non godevo più del suo favore.
Non che St. John covasse un poco cristiano senso della vendetta; non mi avrebbe mai torto un capello neppure se ciò fosse stato in suo potere.
Sia per natura sia per principio, era superiore alla meschina gratificazione della vendetta: mi aveva perdonato di aver detto che disprezzavo lui e il suo amore, ma non aveva dimenticato quelle parole e mai le avrebbe dimenticate, finché lui e io fossimo vissuti.
Dalla sua espressione, quando mi guardava, capivo che esse erano sempre scritte nell’aria tra di noi; ogni volta che parlavo, risuonavano nella mia voce al suo orecchio e la loro eco tingeva ogni sua risposta.
Non evitava di conversare con me; continuava perfino a chiamarmi al suo scrittoio ogni mattina; e l’uomo abietto che albergava in lui, temo, provava un certo piacere, certo non approvato e condiviso dal puro cristiano, nel manifestare tutta l’abilità con cui, agendo e parlando in modo apparentemente consueto, sapeva sottrarre da ogni gesto e da ogni frase l’interesse e l’approvazione che prima conferivano al suo linguaggio e ai suoi modi un certo fascino austero.
A me, in realtà, egli non pareva più fatto di carne ma di marmo; gli occhi erano gemme azzurre, fredde e lucenti, la lingua nient’altro che uno strumento per parlare.
Quella era per me una tortura... Una tortura raffinata e prolungata.
Teneva acceso un fuoco lento di indignazione e una tremante inquietudine che mi assillava e mi schiacciava completamente.
Sentivo come, se fossi stata sua moglie, quell’uomo buono, puro come una sorgente profonda e senza luce, avrebbe potuto uccidermi in fretta senza versare una sola goccia di sangue dalle mie vene né macchiare la propria coscienza cristallina dell’ombra di un delitto.
Era una sensazione vieppiù intensa quando tentavo in qualche modo di propiziarmelo.
Il mio era un rimorso a senso unico.
Lui non soffriva del nostro allontanamento, non nutriva alcun desiderio di riconciliazione; e sebbene, più di una volta, le mie lacrime rapide a cadere macchiassero la pagina su cui eravamo entrambi chini, non producevano su di lui maggior effetto che se il suo cuore fosse stato di pietra o metallo.
Frattanto, con le sorelle era più gentile del solito: come per timore che la semplice freddezza non bastasse a convincermi quanto interamente io fossi esiliata e bandita, ricorreva alla forza del contrasto; e sono certa che lo facesse non per istinto, ma per principio.
La sera prima della sua partenza, vedendolo per caso passeggiare in giardino al tramonto e ricordando, mentre lo guardavo, che quell’uomo, estraneo come ormai era per me, mi aveva un tempo salvato la vita, e che eravamo parenti prossimi, fui spinta a compiere un ultimo tentativo di riconquistare la sua amicizia.
Uscii e lo raggiunsi mentre era fermo, appoggiato al cancelletto; andai dritta al punto.
St. John, sono infelice perché siete ancora arrabbiato con me.
Torniamo a essere amici.
Noi siamo amici, spero fu la risposta impassibile che mi diede continuando a guardare la luna, che sorgeva in quel momento e che stava contemplando quando mi ero avvicinata.
No, St. John, non siamo più amici come prima.
Lo sapete bene.
Ah, no?
Vi sbagliate.
Da parte mia, non vi auguro alcun male, ma ogni bene.
Vi credo, St. John; sono certa che siete incapace di augurare il male a chicchessia; ma io, come vostra congiunta, desidererei un affetto un po’ più profondo della generica filantropia che riservate anche a perfetti estranei.
Naturalmente, è un desiderio ragionevole rispose, e io sono ben lungi dal considerarvi un’estranea.
Queste parole, pronunciate in tono freddo e tranquillo, furono davvero umilianti e sconcertanti.
Se avessi dato ascolto a quanto mi suggerivano l’orgoglio e la collera, me ne sarei andata all’istante; ma in me era all’opera qualcosa di più forte di quei sentimenti.
Veneravo profondamente il talento e i principi morali di mio cugino.
La sua amicizia mi era preziosa; perderla mi metteva a dura prova e non avrei rinunciato tanto in fretta a tentare di riconquistarla.
Dobbiamo dunque separarci in questo modo, St. John?
E quando andrete in India mi lascerete così, senza una parola più gentile di quelle che avete avuto per me finora?
Staccò finalmente gli occhi dalla luna e mi guardò in faccia.
Quando andrò in India vi lascerò...
Come, Jane?
Non venite in India anche voi?
Avete detto che non posso, se non vi sposo.
E non mi sposerete!
Siete ancora ben decisa a non farlo?
Lettore, sai tu, come io so, quanto terrore una persona fredda possa mettere nel ghiaccio di una domanda? Quanto la sua rabbia somigli alla caduta di una valanga, o il suo disappunto a un mare gelato che si frantuma?
No, St. John, non vi sposerò.
Sono decisa.
La valanga aveva tremato ed era scivolata un po’ in avanti, ma ancora non si era abbattuta.
Ancora una volta, perché questo rifiuto?
domandò.
Prima, perché non mi amavate dissi; ora, vi rispondo, perché quasi mi odiate.
Se dovessi sposarvi, mi uccidereste. Mi state già uccidendo.
Le labbra e le guance di lui si fecero bianche, bianchissime. Vi ucciderei?...
Vi sto uccidendo?
Non potete usare queste parole: sono violente, per nulla femminili e false.
Tradiscono uno stato d’animo indegno, meritano il biasimo più severo: sembrerebbero imperdonabili, non fosse che dovere dell’uomo è perdonare il suo simile fino a settantasette volte.
Ormai avevo completato l’opera.
Avevo sinceramente desiderato cancellare dal suo animo la traccia della mia precedente offesa, invece avevo impresso su quella superficie tenace un’altra impronta, di gran lunga più profonda: l’avevo stampata a fuoco.
Adesso mi odierete sul serio dissi.
È inutile cercare di placarvi: vedo che mi sono fatta un eterno nemico.
Queste parole aggiunsero un danno nuovo: ancora peggiore perché sfioravano il vero.
Le labbra esangui tremarono in uno spasmo momentaneo.
Sapevo di aver acuito una collera d’acciaio.
Mi si strinse il cuore.
Avete completamente frainteso le mie parole dissi, afferrandogli subito la mano: Non ho nessuna intenzione di rattristarvi o addolorarvi...
Davvero, nessuna. Il suo fu un sorriso amarissimo... E decisissimo fu il gesto con cui ritrasse la mano dalla mia.
E ora che pure ricordate la vostra promessa, non verrete affatto in India, immagino disse dopo una pausa piuttosto lunga.
Sì, ci verrò, come vostra assistente risposi.
Seguì un silenzio lunghissimo.
Quale battaglia combattessero in lui natura e grazia divina in quell’arco di tempo, non saprei dire: i suoi occhi mandavano singolari sprazzi di luce e sul suo volto passavano strane ombre.
Infine parlò.
Vi ho già mostrato l’assurdità della cosa: una donna sola della vostra età che si offre di accompagnare all’estero un uomo solo della mia età.
Ve l’ho dimostrata in termini tali che pensavo non avreste mai più alluso a un simile progetto.
Mi dispiace che l’abbiate fatto...
Lo dico per voi.
Lo interruppi: ecco qualcosa che somigliava a un rimprovero tangibile, che mi diede subito coraggio.
Attenetevi al buon senso, St. John: siete al limite dell’assurdo.
Vi fingete turbato da ciò che ho detto, ma non lo siete davvero: una mente superiore come la vostra non può essere così ottusa o così piena di sé da non capire ciò che intendo.
Lo ripeto, sarò la vostra assistente, se volete, ma mai vostra moglie.
Lui illividì ancora una volta ma, come prima, controllò perfettamente la collera.
Rispose con enfasi ma con calma: Un’assistente, e donna, che non sia mia moglie non potrebbe mai fare al caso mio.
Dunque sembra che con me non possiate venire; ma se la vostra offerta è sincera, quando sarò in città parlerò con un missionario sposato, la cui moglie ha bisogno di qualcuna che la aiuti.
Il vostro patrimonio vi renderà indipendente dall’aiuto della Società; in questo modo, senza disonore, eviterete di rompere la vostra promessa e abbandonare il sodalizio di cui vi siete impegnata a far parte.
Come ben sai, lettore, non avevo mai formalmente promesso alcunché né preso alcun impegno; e quel linguaggio era decisamente troppo duro e dispotico per l’occasione.
Replicai: In questo caso non vi è disonore, rottura di promessa o diserzione.
Non c’è proprio nulla che mi costringa ad andare in India, specie con estranei.
Con voi avrei corso questo grande rischio perché vi ammiro, ho fiducia in voi e vi amo come una sorella, ma sono convinta che, quando e con chiunque volessi andarci, non potrei vivere a lungo in quel clima.
Ah!
Temete per voi stessa disse arricciando le labbra.
Sì.
Dio non mi ha dato la vita perché la gettassi via; e comincio a pensare che seguire la vostra volontà sarebbe quasi come suicidarmi.
E poi, prima di risolvermi definitivamente a lasciare l’Inghilterra, devo essere certa che non potrei essere più utile restandoci.
Che cosa intendete dire?
Tentare di spiegarvi sarebbe vano; ma c’è una questione che da molto tempo mi tiene in una dolorosa incertezza, e non posso andare da nessuna parte finché il dubbio non sarà in qualche modo rimosso.
So a cosa tende il vostro cuore, a cosa si aggrappa.
Il sentimento che accarezzate è illecito e non è consacrato.
Avreste dovuto sopprimerlo molto tempo fa e ora dovreste arrossire, alludendovi.
Pensate al signor Rochester?
Proprio così.
Lo confessai col mio silenzio. Avete intenzione di cercarlo?
Devo scoprire che cosa gli è successo.
Quindi disse a me non resta che ricordarvi nelle mie preghiere e implorare Dio per voi, con fervore, che davvero non vi perdiate.
Avevo creduto di riconoscere in voi una degli eletti. Ma Dio non vede con l’occhio dell’uomo: sia dunque fatta la Sua volontà... Aprì il cancello, lo varcò e si allontanò lungo la valle. Presto non lo vidi più. Rientrando nel salottino trovai Diana alla finestra, con un’aria assai pensierosa.
Era molto più alta di me e mi posò una mano sulla spalla, poi si chinò a scrutarmi in viso.
Jane, siete sempre agitata e pallida in questi giorni disse. Sono sicura che c’è qualcosa che non va.
Ditemi che cosa state tramando con St. John.
In questa mezz’ora vi ho osservati dalla finestra; perdonatemi se vi ho spiato in questo modo, ma è da tempo che non so più cosa pensare.
St. John è una strana creatura...
Si interruppe.
Io non dissi nulla, allora riprese: Mio fratello sta cullando qualche singolare progetto che vi riguarda, ne sono sicura; è molto che dimostra per voi attenzioni e interessi che non aveva mai dedicato a nessun altro...
Per quale motivo? Vorrei che vi amasse... È così, Jane?
Mi portai alla fronte ardente la sua mano fresca: No, Di, nemmeno un po’.
Perché allora vi segue con gli occhi a quel modo, e s’incontra da solo con voi così spesso, e vi tiene continuamente al suo fianco?
Mary e io siamo giunte alla conclusione che voglia sposarvi.
È vero... Mi ha chiesto di diventare sua moglie. Diana batté le mani.
Proprio quello che speravamo e pensavamo!
E lo sposerete, Jane, non è vero?
E lui resterà in Inghilterra.
Tutt’al contrario, Diana; mi ha fatto la sua proposta avendo in mente solo di procurarsi una compagna di lavoro adatta per le sue fatiche indiane.
Come?
Vuole che andiate in India?
Sì.
Che assurdità! esclamò.
Non resistereste tre mesi laggiù, ne sono certa.
Non dovete andarci: non avete accettato, vero, Jane?
Ho rifiutato di sposarlo... Quindi lo avete contrariato? suggerì.
Moltissimo: ho paura che non mi perdonerà mai.
Però mi ero offerta di accompagnarlo come una sorella. Questa è pura follia, Jane. Pensate al fardello di cui vi siete caricata...
Una fatica incessante, in un luogo in cui la fatica uccide anche i forti, e voi siete debole.
Voi lo conoscete, St. John: vi spingerebbe a imprese impossibili, non avreste il permesso di riposare nelle ore più calde, e purtroppo ho notato che voi vi sforzate di fare qualunque cosa lui pretenda.
Mi meraviglia che abbiate trovato il coraggio di rifiutare la sua mano.
Non lo amate, Jane?
Non come marito.
È un bell’uomo, però.
E io sono così scialba, lo vedete, Di.
Non siamo adatti l’una all’altro.
Scialba?
Voi?
Ma niente affatto.
Siete troppo graziosa, oltre che troppo buona, per arrostire viva a Calcutta.
E tornò a scongiurarmi di togliermi dalla testa l’idea di partire con suo fratello.
Devo farlo dissi; perché proprio ora, quando gli ho ripetuto l’offerta di andare a fargli da assistente, si è detto sconvolto dalla mia mancanza di correttezza.
Sembra pensare che sia un’indecenza da parte mia proporre di accompagnarlo senza essere sposata: come se fin dall’inizio non avessi sperato di trovare in lui un fratello, e non mi fossi abituata a considerarlo tale.
Come fate a dire che non vi ama, Jane? Dovreste sentire come si esprime sull’argomento. Ha detto e ripetuto che non cerca una compagna per sé, ma per il suo ufficio. Mi ha detto che sono fatta per la fatica...
non per l’amore; il che senza dubbio è vero.
Ma allora, dico io, se non sono fatta per l’amore, non sono nemmeno fatta per il matrimonio.
Non trovate, Di, che sarebbe strano essere legata per la vita a un uomo che vi considera solo uno strumento utile?
Insopportabile... Innaturale... È fuori discussione!
Perciò continuai anche se ora nutro per lui soltanto un affetto fraterno, se fossi costretta a essere sua moglie immagino di poter concepire per lui una inevitabile, singolare, tormentosa forma d’amore, dal momento che lui ha tante doti; e spesso nel suo aspetto, nei modi e nelle parole c’è una sorta di grandezza eroica.
Se così avvenisse, per me sarebbe una disgrazia indicibile.
Lui non vorrebbe che lo amassi; e se gli mostrassi quel sentimento, mi farebbe capire che è superfluo, che lui non ne ha bisogno e che per me è disdicevole.
Farebbe così, lo so.
Però St. John è un uomo buono disse Diana.
Sì, è buono ed è grande; ma, spietatamente, dimentica i sentimenti e le esigenze delle persone modeste per seguire la sua visione grandiosa.
Meglio, perciò, che chi è insignificante stia alla larga da lui, altrimenti potrebbe calpestarlo mentre procede nel suo cammino.
Eccolo, arriva!
Devo lasciarvi, Diana.
E vedendolo entrare nel giardino mi affrettai ad andare di sopra.
Ma fui costretta a rivederlo a cena.
A tavola mostrò il suo solito contegno.
Credevo non mi avrebbe quasi rivolto la parola ed ero sicura che avesse abbandonato i suoi progetti matrimoniali: ciò che accadde mostrò che mi sbagliavo su entrambi i fronti.
Mi si rivolse in modo del tutto normale, o perlomeno nel modo che era diventato normale negli ultimi tempi: con scrupolosa cortesia.
Doveva aver invocato l’aiuto dello Spirito Santo per soffocare la rabbia che gli avevo suscitato, e ora credeva di avermi perdonata ancora una volta.
Per la lettura prima delle preghiere serali scelse il capitolo ventunesimo dell’Apocalisse. Ogni volta era un piacere ascoltare dalle sue labbra le parole della Bibbia: la sua bella voce non era mai così dolce e piena come in quel momento...
Mai aveva un atteggiamento così magnifico nella sua nobile semplicità come quando pronunciava gli oracoli di Dio: e quella sera il tono era ancora più solenne, e l’atteggiamento più penetrante, mentre sedeva al centro della sua cerchia familiare : seduto lì, chino sulla grande, antica Bibbia e intento a leggere dalla pagina la visione del nuovo cielo e della nuova terra...
Dio sarebbe venuto a dimorare in mezzo agli uomini, Egli avrebbe terso le lacrime dai loro occhi, poiché aveva promesso che non ci sarebbero stati più morte né affanno né pianti né sofferenze, perché ogni cosa accaduta prima era trascorsa. Le parole seguenti mi diedero uno strano brivido mentre le pronunciava: soprattutto perché avvertii, dalla lieve, indescrivibile alterazione del suono, che nel parlare aveva rivolto lo sguardo su di me.
Chi sarà vittorioso erediterà questi beni; io sarò il suo Dio ed egli sarà mio figlio.
Ma lesse lentamente, scandendo, ai vili e gli increduli, eccetera, è riservato lo stagno ardente di fuoco e di zolfo.
È questa la seconda morte. Da quel momento seppi qual era il fato che St. John temeva per me.
Un calmo, pacato trionfo, misto a un ardente zelo, segnò l’enunciazione degli ultimi gloriosi versetti di quel capitolo.
Colui che leggeva credeva che il suo nome fosse già scritto nel libro della vita dell’Agnello, e anelava all’ora in cui sarebbe stato ammesso alla città a cui i sovrani della terra portano la gloria e l’onore; che non ha bisogno della luce del sole, né della luce della luna perché la gloria di Dio la illumina e la sua lampada è l’Agnello.
Nella preghiera seguente, tutte le sue energie si raccolsero... Tutto il suo zelo severo si destò; immerso in un fervore profondo, lottava con Dio ed era risoluto a vincere.
Supplicò la forza per i deboli di cuore, la guida per chi si è allontanato dall’ovile, il ritorno, seppure all’ultimo momento, di coloro che le tentazioni del mondo e della carne distoglievano dalla retta via.
Chiedeva, pretendeva, reclamava il dono di un tizzone strappato alle fiamme.
Il fervore è sempre profondamente solenne: dapprima, ascoltando la preghiera, mi meravigliai del suo; poi, man mano che andava avanti e cresceva di tono, ne fui commossa e infine colma di soggezione.
Egli sentiva la grandezza e la bontà del suo proposito con totale sincerità: quanti lo udivano invocarlo, non potevano non sentirle a loro volta.
Finita la preghiera, ci congedammo da lui: l’indomani mattina doveva partire prestissimo. Diana e Mary lo baciarono e uscirono dalla stanza...
obbedendo, credo, a una velata richiesta del fratello; io gli tesi la mano e gli augurai un buon viaggio.
Grazie, Jane.
Come ho detto, tornerò da Cambridge tra due settimane; dunque vi resta ancora tempo per riflettere.
Se dessi retta all’orgoglio umano, non dovrei più farvi parola del matrimonio con me; ma do retta al mio dovere e non perdo di vista il mio primo obiettivo: fare ogni cosa per la gloria di Dio.
Il mio Maestro era paziente: lo sarò anch’io. Non posso lasciarvi andare alla perdizione come un vaso d’ira: pentitevi... Prendete una decisione, finché siete in tempo. Ricordate, dobbiamo cercare di lavorare durante il giorno... Sapendo che la notte viene in cui nessuno può operare.
Ricordate il destino di Epulone, che aveva ricevuto i suoi beni durante la vita. Dio vi dia la forza di scegliere la parte migliore, quella che non vi sarà tolta! Nel pronunciare le ultime parole mi posò la mano sul capo.
Aveva parlato con serietà e mitezza: il suo non era davvero lo sguardo di un innamorato che contempla l’amata, ma quello di un pastore che richiama la sua pecorella smarrita...
O meglio, di un angelo custode che sorveglia l’anima che gli è affidata.
Tutti gli uomini di talento, siano o no uomini di cuore, siano zelanti, ambiziosi o tiranni posto soltanto che siano sinceri hanno i loro momenti sublimi, in cui soggiogano e dominano.
Io provai venerazione per St. John...
una venerazione così forte che il suo impeto mi scagliò in un istante proprio nel punto che da tanto tempo cercavo di evitare.
Fui tentata di smettere di lottare contro di lui... di seguire la corrente impetuosa della sua volontà e immergermi nell’abisso della sua esistenza, per perdere la mia. Ora ero in balia del suo potere quasi come mi era già successo, diversamente, con un altro.
Mi comportai da sciocca in entrambe le occasioni.
Cedere allora sarebbe stato un errore di principio; cedere ora sarebbe stato un errore di giudizio.
Così penso oggi, guardando a quella crisi attraverso il quieto veicolo del tempo: in quell’istante non ero consapevole della mia follia.
Rimasi immobile al tocco del mio ierofante.
Avevo dimenticato le mie obiezioni, superato le mie paure, ero paralizzata nella lotta.
L’Impossibile stava rapidamente diventando Possibile. Tutto stava cambiando completamente, spazzato via di colpo. La religione chiamava... Gli Angeli invitavano... Dio comandava... La vita si arrotolava tutta come una pergamena...
Le porte della morte si aprivano mostrando l’eternità dall’altra parte; sembrava che per la sicurezza e la beatitudine di là, quaggiù si potesse sacrificare tutto in un momento.
La stanza in penombra era invasa dalle visioni.
Potreste decidere ora?
chiese il missionario.
La domanda era posta in tono dolce: con altrettanta dolcezza mi trasse a sé.
Oh, quella dolcezza!
Quanto è più potente della forza!
Alla collera di St. John potevo resistere: sotto la sua gentilezza divenni flessibile come un giunco.
Eppure ero sempre consapevole che, se anche cedevo ora, nondimeno un giorno avrebbe potuto farmi pentire della mia precedente ribellione.
Un’ora di solenne preghiera non poteva modificare la sua natura, ma soltanto elevarla.
Potrei decidere se solo fossi certa risposi, se solo fossi convinta che sposarvi è la volontà di Dio, potrei giurare di sposarvi qui e ora...
E dopo, sia ciò che deve essere! Le mie preghiere sono state ascoltate!
esclamò St. John.
Mi premette più forte la mano sul capo, come a rivendicare il mio possesso: mi circondò col braccio quasi come se mi amasse .
La mia visione interiore era ancora offuscata dalle nubi contro cui lottavo.
Desideravo sinceramente, profondamente, ardentemente fare ciò che era giusto, e soltanto quello.
Mostrami il cammino, mostramelo!
supplicavo il Cielo.
Non mi ero mai sentita così esaltata; e se quel che seguì fu effetto dell’esaltazione, sarà il lettore a giudicare.
La casa era immersa nel silenzio; credo che tutti fossero andati a dormire, tranne St. John e me.
L’unica candela si stava spegnendo: la stanza era rischiarata dalla luna.
Il cuore mi batteva forte, e all’impazzata: sentivo i suoi palpiti.
Di colpo si fermò, attraversato da una sensazione inesprimibile che lo fece fremere e subito si trasmise alla testa e alle estremità.
Non fu come una scossa elettrica, ma altrettanto pungente, strano e sorprendente: agì sui miei sensi come se fino ad allora fossero stati preda di un torpore, dal quale ora erano chiamati e costretti a destarsi.
Si fecero ansiosi: occhio e orecchio aspettavano, mentre la carne tremava sulle ossa.
Che cosa hai sentito?
Che cosa vedi? domandò St. John.
Non vedevo nulla, ma sentivo gridare una voce chissà dove...
Jane! Jane! Jane!... Nient’altro.
Oh, Dio!
Che cos’è?
esalai.
Avrei potuto dire: Dov’è?
poiché non sembrava nella stanza, né in casa, e nemmeno in giardino; non veniva dall’aria, e neppure da sottoterra né dall’alto.
L’avevo udito... Dove, o da dove, impossibile saperlo!
Ed era la voce di un essere umano una voce nota, amata e ben ricordata quella di Edward Fairfax Rochester; ed era colma di dolore e di affanno, selvaggia, paurosa, urgente.
Sto arrivando!
gridai.
Aspettatemi!
Oh, arrivo!
Mi precipitai alla porta e guardai nel corridoio: era buio.
Corsi in giardino: era deserto.
Dove siete? esclamai.
Le colline oltre Marsh Glen rimandarono una flebile risposta: Dove sei?
Mi misi in ascolto.
Il vento gemeva piano tra gli abeti: non c’era altro che brughiera desolata e silenzio notturno.
Via, superstizione!
esclamai mentre quello spettro si levava nero accanto al tasso nero accanto al cancello.
Questo non è un tuo inganno o una tua stregoneria: è opera della natura.
Essa si è risvegliata e ha fatto... non un miracolo, ma quanto di meglio potesse fare.
Mi staccai da St. John, che mi aveva seguito e avrebbe voluto trattenermi.
Ora toccava a me assumere il comando.
I miei poteri erano in azione e in piena attività.
Gli dissi di evitare domande o commenti; volevo che mi lasciasse: dovevo e volevo star sola.
Obbedì subito.
Se c’è sufficiente energia per comandare, l’obbedienza non viene mai meno. Salii in camera mia, mi chiusi a chiave, caddi in ginocchio e pregai, alla mia maniera... Diversa da quella di St. John, ma a suo modo efficace.
Mi sembrò di farmi strada fin quasi a toccare uno Spirito Possente; e la mia anima si gettò grata ai Suoi piedi.
Dopo aver reso grazie mi alzai: la decisione era presa. Allora mi distesi, senza paura, con la mente illuminata, ansiosa soltanto che facesse giorno.
Capitolo 36 Si fece giorno.
Mi alzai all’alba, e per un paio d’ore fui occupata a sistemare le mie cose nella camera, nei cassetti e nell’armadio, esattamente come avrei desiderato lasciarle durante una breve assenza.
In quel mentre sentii St. John che usciva dalla sua stanza.
Si fermò alla mia porta: temevo che avrebbe bussato...
invece no, ma infilò un foglietto sotto la porta.
Lo raccolsi e lessi queste parole: Ieri sera mi avete lasciato in maniera troppo precipitosa.
Se foste rimasta un po’ di più, avreste posato la mano sulla croce di Cristo e sulla corona dell’angelo.
Al mio ritorno, tra quindici giorni, mi aspetterò da voi una decisione chiara.
Nel frattempo vegliate e pregate di non cadere in tentazione: confido che lo spirito sia ben disposto, ma vedo che la carne è debole.
Pregherò per voi ogni momento.
Vostro St. John.
Il mio spirito risposi tra me è ben disposto a fare ciò che è giusto; e la mia carne, spero, è abbastanza forte da compiere la volontà del Cielo, una volta che tale volontà mi sia palese.
A ogni buon conto, sarà forte a sufficienza per cercare...
indagare... trovare a tentoni una via d’uscita da questa nebbia di dubbio e arrivare alla piena luce della certezza. Era il primo di giugno, ma il cielo del mattino era coperto e l’aria gelida: la pioggia batteva forte sui vetri.
Sentii aprirsi la porta d’ingresso e St. John uscire.
Dalla finestra lo vidi attraversare il giardino.
Prese la strada nella brughiera avvolta nella foschia in direzione di Whitcross, dove avrebbe preso una carrozza.
Ancora poche ore e seguirò le vostre orme, cugino pensai; anch’io ho una carrozza da prendere a Whitcross.
Anch’io ho qualcosa da fare e informazioni da chiedere in Inghilterra, prima di partire per sempre.
Mancavano ancora due ore alla colazione.
Occupai quel tempo girellando per la mia stanza e ripensando alla visita che aveva fatto prendere quella piega ai miei progetti.
Ripensai alla sensazione che avevo provato nel mio intimo: sì, riuscivo a rievocarla, in tutta la sua indicibile stranezza.
Ricordai la voce che avevo udito; ancora mi meravigliai, non meno vanamente di prima: sembrava dentro di me, non nel mondo esterno.
Era solo un’impressione dei nervi, mi chiesi? Un’illusione?
Non riuscivo a concepirlo o a crederlo: era più simile a un’ispirazione. La sensazione sconvolgente era arrivata come un terremoto che scuote le fondamenta della prigione di Paolo e Sila: aveva aperto la porta della cella dell’anima, aveva sciolto le catene...
L’aveva destata dal suo sonno ed essa era schizzata fuori tremante, in ascolto, atterrita; poi aveva fatto vibrare tre volte un grido nel mio orecchio stupito, e nel mio cuore scosso, e in tutto il mio spirito, che non aveva avuto timore né brividi ma aveva esultato come per la gioia di aver coronato uno sforzo che aveva avuto il privilegio di compiere, libero dall’impaccio del corpo.
Tra pochi giorni dissi alla fine delle mie meditazioni saprò qualcosa dell’uomo che sembrava chiamarmi ieri sera.
Le lettere si sono dimostrate inutili... Ora indagherò personalmente.
A colazione annunciai a Diana e Mary che partivo per un viaggio e sarei stata via per almeno quattro giorni.
Da sola, Jane?
chiesero.
Sì; è per vedere o avere notizie di un amico che mi fa stare inquieta da tempo.
Avrebbero potuto dire, come senz’altro pensavano, che non credevano avessi amici a parte loro: questo, almeno, avevo dichiarato più di una volta; ma con la loro autentica, naturale discrezione, si astennero dal commentare.
Diana mi chiese soltanto se fossi certa di essere in condizione di viaggiare. Osservò che ero pallidissima.
Risposi che il mio unico male era un’ansia dello spirito che speravo di alleviare presto.
Ciò che restava dei preparativi fu sbrigato facilmente, e né l’una né l’altra mi tormentò con domande e congetture.
Spiegai che per il momento non potevo essere più esplicita, e acconsentirono entrambe, saggiamente e di buon grado, a tacere come volevo e ad accordarmi il privilegio di agire liberamente, come io avrei fatto con loro in analoghe circostanze.
Lasciai Moor House alle tre del pomeriggio, e poco dopo le quattro mi trovavo al crocevia di Whitcross ad aspettare la diligenza che doveva portarmi alla lontana Thornfield.
Nel silenzio di quelle strade solitarie e di quelle colline deserte, la udii avvicinarsi da molto lontano.
Era lo stesso veicolo dal quale, un anno prima, ero smontata una sera d’estate proprio in quel punto...
Com’ero triste e sola, e disperata, e senza meta! Si fermò a un mio cenno. Montai...
Stavolta non fui costretta a disfarmi di tutti i miei averi per pagare il biglietto.
Ancora una volta sulla via di Thornfield, mi sentivo come un piccione viaggiatore che vola a casa.
Il viaggio durò trentasei ore.
Ero partita da Whitcross un martedì pomeriggio, e il giovedì mattina presto la carrozza si fermò per abbeverare i cavalli presso una locanda lungo la strada, tra siepi verdi, campi spaziosi e basse colline tenute a pascolo che mi apparvero come i lineamenti di un volto un tempo familiare.
Sì, conoscevo il carattere di quel paesaggio: eravamo certo vicini alla mia destinazione.
Quanto manca a Thornfield Hall?
domandai allo stalliere.
Solo due miglia, signora; è là, passati quei campi.
Il mio viaggio è finito pensai tra me.
Scesi dalla vettura, affidai allo stalliere una cassetta che avevo portato con me, da conservare finché non l’avessi richiesta; pagai la tariffa; il vetturino fu soddisfatto e io mi misi in cammino: il sole, sempre più luminoso, brillava sull’insegna della locanda e io lessi, in lettere dorate, The Rochester Arms.
Il cuore mi balzò in gola: ero già sulle terre del mio signore. Il cuore ripiombò giù, schiacciato dal pensiero...
Forse il tuo signore si trova al di là della Manica, per quanto ne sai; e se invece è a Thornfield Hall, che ti affretti tanto a raggiungere, chi ci sarà a tenergli compagnia?
La moglie pazza: e tu non c’entri niente con lui: non osare parlargli o cercare la sua presenza.
La tua fatica è sprecata... Meglio che tu non vada oltre ammoniva la voce.
Chiedi informazioni alla locanda; possono dirti tutto quello che ti serve sapere e risolvere tutti i tuoi dubbi in una sola volta.
Va’ da quell’uomo e chiedi se il signor Rochester è a casa.
Era un suggerimento sensato, eppure non riuscivo a metterlo in pratica: mi terrorizzava l’idea di una risposta che mi avrebbe gettata nella disperazione.
Prolungare il dubbio significava prolungare la speranza.
Avrei forse potuto vedere ancora una volta la grande casa sotto il raggio della sua stella. Davanti a me c’era il muricciolo...
Quegli stessi campi che avevo attraversato correndo, cieca, sorda, pazza di una furia vendicativa che m’inseguiva flagellandomi, il mattino della mia fuga da Thornfield: prima ancora di aver deciso come mi sarei comportata, mi ci ritrovai in mezzo.
Come camminavo veloce!
Come correvo, a tratti!
Come ero ansiosa di scorgere finalmente il bosco ben noto!
Che sensazioni provai nel riconoscere i primi alberi e nel veder apparire il prato e il colle che li separava!
Ecco il bosco, infine; i corvi si affollavano neri; il loro gracchiare sonoro ruppe il silenzio del mattino.
Un piacere strano mi ispirava: mi affrettai a procedere. Un altro campo attraversato, un sentiero percorso, ed ecco le mura della corte...
I locali di servizio sul retro; la casa vera e propria era ancora nascosta dal nugolo di uccelli.
Vedrò per prima cosa la facciata decisi, dove le merlature ardite e vistose colpiranno subito l’occhio, e dove potrò distinguere la finestra della stanza del mio signore: forse lui sarà lì...
Si alza presto: forse ora sta già passeggiando nel frutteto, o davanti a casa.
Ah, potessi vederlo!...
Un momento solo! Certo non sarei così pazza, in tal caso, da corrergli incontro?
Non lo so... Non ne sono sicura. E se così fosse?... Allora? Dio lo benedica!
Allora?
Forse qualcuno ne avrebbe del danno se io assaggiassi ancora una volta la vita che il suo sguardo può regalarmi?
Sto delirando: forse in questo momento sta guardando sorgere il sole sui Pirenei, o più a sud, sul mare senza marea.
Avevo costeggiato il muro basso del frutteto e svoltato l’angolo: lì c’era subito un cancello che si apriva sul prato, tra due colonne sormontate da sfere di pietra.
Stando dietro una delle colonne potevo agevolmente sbirciare tutta la facciata del palazzo.
Sporsi la testa con precauzione, per controllare se gli scuri alle finestre di qualche camera da letto fossero ancora accostati: merlature, finestre, l’ampia facciata...
Da quel nascondiglio avevo tutto sotto controllo. I corvi, planando in alto, forse mi osservavano mentre facevo la mia ispezione.
Chissà che cosa pensavano.
Devono aver osservato che da principio ero assai cauta e timida, poi mi ero fatta man mano più audace e imprudente.
Una sbirciatina, poi una lunga occhiata; quindi mi allontanai dal mio nascondiglio per avventurarmi sul prato; e davanti al gran palazzo mi bloccai all’improvviso indirizzandovi uno sguardo prolungato e spavaldo.
Perché quella diffidenza affettata, all’inizio?
si saranno domandati; E ora, questa stupida noncuranza!
Ascolta questa descrizione, lettore.
Un innamorato trova la sua amata addormentata su una collinetta muscosa; desidera intravedere il suo bel viso senza svegliarla. Si accosta a passi morbidi sull’erba, attento a non far rumore; si ferma...
Crede che si sia mossa; indietreggia: non vuole farsi vedere per niente al mondo.
Tutto è immobile; egli avanza ancora: si china su di lei; sul viso è steso un velo leggero: lui lo solleva, si china di più; ora i suoi occhi pregustano la visione della bellezza...
Calda, splendente e amabile, nel riposo. Quanto affrettato fu il suo primo sguardo!
Ma quanto è fisso ora!
E come trasale!
Con quale improvviso impeto stringe tra le braccia la forma che, fino a un momento prima, non osava toccare con un dito! Come invoca il suo nome ad alta voce, e lascia cadere il suo fardello e continua a guardarlo stravolto!
L’afferra e grida e guarda così perché non c’è alcun rumore, alcun movimento che possa svegliarla.
Pensava che il suo amore dormisse dolcemente: invece scopre che è morta stecchita. Con gioia timorosa guardai verso un’imponente dimora: vidi un rudere annerito. Non occorreva davvero nascondersi dietro la colonna del cancello!
Né sbirciare le vetrate delle stanze, temendo che dietro di esse si agitasse la vita!
Non occorreva stare in ascolto in attesa di una porta che si aprisse... immaginare passi sul selciato o sul sentiero ghiaioso! Il prato, il terreno erano abbandonati, in rovina: il portale era una bocca spalancata e vuota.
La facciata appariva come l’avevo vista una volta in sogno, nient’altro che un muro simile a quello di un pozzo, altissimo e fragilissimo nell’aspetto, crivellato da finestre senza vetri: non c’era tetto, né merlature, né camini...
Tutto era sprofondato. E intorno aleggiava un silenzio di morte: la solitudine di un paesaggio desolato.
Non c’era da stupirsi che le lettere spedite a questo indirizzo non avessero mai avuto risposta: tanto valeva far recapitare la corrispondenza a una tomba nella navata di una chiesa.
Il nero cupo delle pietre spiegava come Thornfield Hall era andata distrutta: un grande incendio.
Ma come era scoppiato? Qual era la storia legata a quel disastro?
Quali perdite ne erano derivate, a parte quella di malta e marmo e legno?
Erano state distrutte delle vite, oltre alla proprietà? Se sì, quali? Domanda terribile: lì non c’era nessuno a rispondere...
Neppure un segnale muto, un simbolo silenzioso.
Vagando tra le mura diroccate e l’interno devastato, trovai segni che la catastrofe non era avvenuta di recente.
Le nevi dell’inverno, pensai, erano entrate per quell’arcata vuota, le piogge invernali erano filtrate da quelle finestre aperte; e così, tra i cumuli di macerie inzuppate, la primavera aveva nutrito i suoi frutti: erba ed erbacce crescevano qua e là tra le pietre e le travi crollate.
E... Oh!
Dov’era intanto lo sventurato proprietario di quelle rovine?
In che paese?
Sotto quali auspici?
Lo sguardo vagò senza intenzione alla torre grigia della chiesa vicino al cancello, e mi chiesi: È forse con Damer de Rochester, a dividere con lui il riparo della sua stretta casa di marmo?
Bisognava dare risposta a quelle domande.
Non potevo che trovarla alla locanda, e fu lì che tornai poco dopo.
Fu il locandiere in persona a servirmi la colazione nella saletta.
Gli chiesi di chiudere la porta e sedersi: avevo qualche domanda da porgli.
Mi accontentò, ma io non sapevo da che parte cominciare; le risposte che avrebbe potuto darmi mi terrorizzavano.
Eppure la scena desolante che avevo appena abbandonato mi preparava, in certa misura, a una storia dolorosa.
Il locandiere era un uomo di mezza età, di aspetto rispettabile. Naturalmente conoscerete Thornfield Hall riuscii a dire infine.
Sì, signora; un tempo vivevo lì.
Davvero?
Non ai miei tempi, pensai; non vi conosco.
Ero il maggiordomo del compianto signor Rochester aggiunse.
Compianto!
Ecco che mi arriva in pieno il colpo che avevo cercato di evitare.
Il compianto!
esclamai.
È morto?
Parlo del padre dell’attuale proprietario, il padre del signor Edward.
Tornai a respirare, il sangue riprese a fluire.
Pienamente rassicurata da quelle parole che Edward il mio signor Rochester era perlomeno vivo: che, per essere chiari, era l’attuale proprietario.
Che parole liete!
Mi pareva di poter ascoltare tutto quello che sarebbe venuto qualunque rivelazione contenesse con relativa tranquillità.
Visto che non era nella tomba, avrei sopportato di saperlo agli antipodi.
O così credevo. Il signor Rochester abita a Thornfield Hall, al momento?
domandai, conoscendo ovviamente la risposta, ma col desiderio di rimandare la domanda diretta su dove si trovasse in realtà.
No, signora... Oh, no!
Non ci abita nessuno, lì.
Immagino non siate di queste parti, altrimenti avreste sentito quello che è successo lo scorso autunno...
Thornfield Hall è completamente in rovina: è bruciata nei giorni della mietitura. Un disastro spaventoso!
Un’immensa quantità di beni di valore distrutti: del mobilio non si è potuto salvare quasi niente.
L’incendio è scoppiato nel cuore della notte, e prima che arrivassero i soccorsi da Millcote l’edificio era un’unica massa di fiamme.
Uno spettacolo terribile: vi ho assistito io stesso.
Nel cuore della notte!
borbottai.
Già, quella era sempre l’ora fatale, a Thornfield.
Si sa come sia scoppiato?
domandai.
Si sono fatte delle ipotesi, signora.
In realtà dovrei dire che è stato accertato al di là di ogni dubbio.
Forse voi non siete a conoscenza continuò, avvicinandosi un po’ di più al tavolo con la sua sedia e parlando a voce bassa, del fatto che nella casa era rinchiusa una donna, una...
una pazza. Sì, ne ho sentito parlare.
Era tenuta in stretto isolamento: per qualche anno, addirittura, non si era neppure del tutto certi che esistesse.
Nessuno l’ha mai vista: girava però la voce che questa persona si trovasse nel palazzo ed era difficile far congetture su chi fosse e che cosa ci facesse.
Si diceva che il signor Edward l’avesse portata dall’estero, e qualcuno credeva che fosse stata la sua amante.
Ma un anno fa accadde una cosa bizzarra...
Molto bizzarra. Ora temevo che avrei ascoltato la mia storia. Cercai di riportarlo al fatto principale. E questa signora? Questa signora rispose risultò essere la moglie del signor Rochester! La scoperta avvenne nel più strano dei modi.
C’era una signorina che lavorava presso di loro come istitutrice, di cui il signor Rochester si...
Ma l’incendio? lo interruppi. Ci sto arrivando, signora...
di cui il signor Rochester si innamorò.
I domestici affermano di non aver mai visto nessuno tanto innamorato: le stava sempre appresso.
Loro lo osservavano come fanno i domestici di solito, sapete e lui la teneva in conto più di qualunque altra cosa: anche se nessuno, tranne lui, la considerava tanto attraente.
Era un esserino minuscolo, quasi una bambina.
Io personalmente non l’ho mai vista; ma ho sentito Leah, la cameriera, che ne parlava.
A Leah lei era davvero simpatica.
Il signor Rochester aveva una quarantina d’anni e questa istitutrice neppure venti; e sapete, quando un uomo della sua età si innamora di una ragazza, spesso è quasi come fosse stregato.
Be’, intendeva sposarla.
Questa parte della storia me la racconterete un’altra volta dissi; ora però ho un motivo particolare per voler sentire tutto quello che riguarda l’incendio.
Si è sospettato che ci fosse la mano di questa pazza, la signora Rochester? Avete colpito nel segno, signorina: fu certamente lei, e nessun altro, ad appiccarlo. C’era una donna che si prendeva cura di lei, la signora Poole... una donna capace nel suo lavoro, e assai fidata, non fosse stato per un difetto... un vizio comune a molte di queste infermiere e governanti...
Teneva sempre con sé una bottiglia di gin, tutta per lei, e di tanto in tanto mandava giù un goccio di troppo.
Comprensibile, dato che la sua era una vita dura: tuttavia pericoloso; infatti, mentre la signora Poole dormiva della grossa dopo il suo gin annacquato, la pazza, che era furba come una strega, le prendeva le chiavi di tasca, usciva dalla sua stanza e se ne andava in giro per la casa combinando qualunque guaio le passasse per la testa.
Dicono che una volta per poco non aveva dato fuoco al marito nel suo letto, ma non so se sia vero.
Quella notte, comunque, prima incendiò le tende della stanza accanto alla sua, poi scese al piano inferiore e si diresse alla camera che era stata dell’istitutrice e lì appiccò il fuoco al letto; ma fortunatamente nessuno ci stava dormendo.
L’istitutrice era fuggita due mesi prima; e per quanto il signor Rochester l’abbia cercata come fosse stata la cosa più preziosa che aveva al mondo, non è mai riuscito a sapere niente di lei; e questa delusione lo ha mandato completamente fuori di sé; non è mai stato un uomo violento, ma dopo averla perduta è diventato pericoloso.
E voleva restare solo.
Ha cacciato la signora Fairfax, la governante, mandandola a stare da certi parenti lontani; però è stato generoso, le ha assegnato un vitalizio: e lei se lo meritava, era una bravissima donna.
La signorina Adèle, la sua pupilla, è stata messa in collegio.
Lui ha interrotto tutti i rapporti che aveva con le famiglie importanti e si è rinchiuso a Thornfield Hall come un eremita.
Come!
Non ha lasciato l’Inghilterra?
Lasciare l’Inghilterra?
Santo cielo, no! Non usciva nemmeno di casa, se non di notte, quando andava su e giù come uno spettro nel giardino e nel frutteto come se avesse perduto il senno... E l’aveva perduto, secondo me.
Perché, signora mia, non s’era mai visto un uomo più vigoroso, spavaldo e intelligente di lui, prima che s’imbattesse in quel moscerino di istitutrice.
Non era dedito al vino, o alle carte, o alle corse come certi altri, e non era proprio una bellezza; ma aveva un coraggio e una volontà tutti suoi, come sono in pochi ad averne.
Lo conobbi che era ragazzo, sapete: e quanto a me, spesso avrei voluto che quella signorina Eyre fosse finita in fondo al mare prima di arrivare a Thornfield Hall.
Dunque il signor Rochester era in casa quando scoppiò l’incendio?
Sì, proprio così; e mentre sopra e sotto tutto bruciava, lui andò su in soffitta a tirare giù dal letto i domestici, aiutandoli personalmente a scendere, poi tornò per far uscire dalla sua cella la moglie pazza.
Allora gli gridarono che lei era sul tetto: era lì in piedi e agitava le braccia sopra le merlature e gridava tanto che la si sentiva lontano un miglio: io l’ho vista coi miei occhi e l’ho sentita.
Era grande e grossa, con i capelli lunghi e neri: li vedevamo ondeggiare davanti alle fiamme mentre stava lì ferma. Io vidi, come molti videro, il signor Rochester salire sul tetto attraverso il lucernario; lo sentimmo chiamare Bertha!
Lo vedemmo avvicinarsi a lei; e poi, signora, quella urlò e spiccò un balzo, e dopo un momento si era schiantata sul selciato.
Morta?
Morta!
Già, morta come le pietre su cui si erano sparse le sue cervella e il suo sangue.
Buon Dio!
Potete dirlo, signora: fu spaventoso!
L’uomo rabbrividì.
E dopo?
Be’, signora, dopo la casa fu rasa al suolo dal fuoco: non restano in piedi che pochi frammenti di mura.
Ci furono altre vittime? No...
Ma forse sarebbe stato meglio.
Che cosa intendete dire?
Povero signor Edward! esclamò.
Non avrei mai pensato una cosa del genere!
Certi dicono che è stata la giusta punizione per aver tenuto segreto il suo primo matrimonio e aver voluto prendere un’altra moglie mentre ne aveva una ancora in vita: ma io, per conto mio, lo compatisco.
Ma è vivo, avete detto?
esclamai.
Sì, sì, è vivo; ma molti pensano che sarebbe meglio se fosse morto.
Perché?
Come?
Mi si stava nuovamente gelando il sangue.
Dov’è?
domandai. È in Inghilterra?
Certo...
Certo, è in Inghilterra; non può lasciare l’Inghilterra, credo; non potrà più muoversi di qui, ormai.
Che tormento era!
E quell’uomo sembrava deciso a prolungarlo.
È diventato cieco disse infine.
Sì, il signor Edward è completamente cieco.
Avevo temuto di peggio.
Avevo temuto fosse impazzito.
Mi feci animo e domandai cosa avesse provocato quella disgrazia.
Fu tutto per il suo coraggio, e si potrebbe dire la sua generosità, in un certo senso, signora: non volle lasciare la casa prima che fossero usciti tutti gli altri.
Quando finalmente scese per la grande scalinata, dopo che la signora Rochester si era gettata dalle merlature, ci fu un grande schianto... Crollò tutto.
Lo estrassero dalle macerie, vivo, ma gravemente ferito: una trave era caduta in modo tale da proteggerlo, in parte; ma gli aveva cavato un occhio e maciullato una mano, tanto che il signor Carter, il chirurgo, dovette subito amputarla.
L’altro occhio si infiammò: perse la vista anche da quello.
È completamente invalido, ora... cieco e monco. Dove si trova?
Dove abita adesso?
A Ferndean, la residenza di una sua proprietà a una trentina di miglia da qui: un posto davvero desolato.
Chi c’è con lui?
Il vecchio John e sua moglie: non vuole nessun altro.
È ridotto davvero male, dicono.
Avete qualche mezzo di trasporto?
Abbiamo un calesse, signora, un ottimo calesse.
Fatelo preparare all’istante; e se il vostro postiglione può portarmi a Ferndean oggi prima del tramonto, pagherò a entrambi il doppio della vostra tariffa consueta.
Capitolo 37 La residenza di Ferndean era un edificio piuttosto antico, non troppo grande e senza pretese architettoniche, completamente immerso in un bosco.
Sapevo della sua esistenza: Rochester ne parlava spesso, e a volte ci andava.
Suo padre aveva acquistato la proprietà perché era ricca di selvaggina.
Avrebbe voluto affittare la casa, ma non aveva trovato inquilini perché il luogo era inadatto e malsano.
Di conseguenza Ferndean era rimasta disabitata e senza mobilia, a eccezione di due o tre stanze allestite per ospitare il proprietario durante la stagione di caccia.
A questa casa arrivai poco prima del buio, una sera che presentava tutti i tratti tipici del luogo: cielo triste, vento freddo e impetuoso, e una pioggerellina penetrante e continua.
Percorsi l’ultimo miglio a piedi dopo aver congedato calesse e postiglione con la doppia paga promessa. Ero vicinissima alla residenza ma ancora non vedevo nulla, tanto era fitto e scuro il bosco che la circondava.
Un cancello di ferro delimitato da colonne di granito mi indicò l’ingresso, e una volta che l’ebbi varcato mi trovai di colpo in penombra, tra le file serrate degli alberi.
C’era un sentiero coperto d’erba che si inoltrava nella foresta tra fusti bianchi e nodosi, sotto arcate di rami.
Lo seguii, convinta di raggiungere presto la casa; invece il viottolo proseguiva, si snodava allungandosi senza che si scorgesse traccia di abitazione o di cortile.
Credetti di aver sbagliato strada e di essermi smarrita.
L’oscurità del crepuscolo, quello naturale e quello silvestre, calava su di me.
Mi guardai intorno in cerca di un’altra strada. Non c’era: ovunque tronchi intrecciati, colonne di tronchi, fitto fogliame estivo...
Nessuna radura, da nessuna parte.
Proseguii: finalmente la via si allargò, gli alberi si diradarono un poco; subito vidi una ringhiera, poi la casa, in quella luce fioca quasi indistinguibile dagli alberi, tanto erano umidi e verdi i suoi muri marcescenti.
Entrai da un portale chiuso solo da un chiavistello e mi ritrovai in un terreno cintato da cui il bosco si staccava a semicerchio.
Non c’erano fiori né aiuole; solo un ampio vialetto di ghiaia che cingeva una chiazza d’erba, tutto nella fitta cornice della foresta.
Sulla facciata della casa spiccavano due frontoni ogivali; le finestre erano strette, a graticcio, e anche la porta d’ingresso era angusta, preceduta da un gradino.
L’insieme aveva l’aria, come aveva detto il locandiere del Rochester Arms, di un posto davvero desolato.
Regnava un silenzio da chiesa in un giorno feriale: quello della pioggia battente sulle foglie della foresta era l’unico rumore udibile nelle vicinanze.
Può esserci vita qui?
mi domandai. Sì, qualche forma di vita in realtà c’era; infatti udii muoversi qualcosa...
La stretta porta si stava schiudendo e dalla casa stava spuntando una sagoma.
La porta si aprì lentamente: la figura uscì nella penombra e si fermò sul gradino, un uomo senza cappello; allungò la mano come per sentire se stesse piovendo.
Nonostante il buio l’avevo riconosciuto... Era proprio lui, il mio signore, Edward Fairfax Rochester.
Fermai il passo, e anche il respiro quasi, e restai a guardarlo...
a esaminarlo, non vista e, ahimè, invisibile ai suoi occhi.
Fu un incontro improvviso, e il dolore tenne a freno l’estasi.
Non mi fu difficile trattenere la voce e impedirmi di avanzare in fretta.
Il suo profilo era forte e vigoroso come sempre: il portamento ancora eretto, i capelli ancora di un nero corvino; i lineamenti non erano alterati o deformati: nello spazio di un anno, la sofferenza non era riuscita a soffocare le sue energie né aveva fatto appassire il suo vigore.
Ma nell’espressione del volto trovai un cambiamento: era disperata e tristemente assorta...
Mi ricordò un animale selvatico o un uccello maltrattato e ridotto in catene, afflitto da una pena cupa che rende pericoloso avvicinarsi. Un’aquila in gabbia, dai cui occhi cerchiati d’oro è svanita ogni crudeltà, poteva ricordare l’aspetto di quel Sansone privo di vista. E tu pensi, lettore, che io temessi la sua cieca ferocia?...
Mi conosci poco, in tal caso.
Il mio dolore si addolcì della soave speranza che presto avrei osato posare un bacio su quella fronte rocciosa e più giù, su quelle labbra sigillate e severe: ma non ancora.
Per il momento non l’avrei accostato.
Scese l’unico gradino e avanzò lentamente, a tentoni verso la chiazza d’erba.
Dov’era finito il suo passo audace?
Poi si fermò, come se non sapesse da che parte girarsi.
Sollevò una mano e aprì le palpebre; alzò lo sguardo vuoto, a fatica, verso il cielo e l’anfiteatro d’alberi: si capiva guardandolo che per lui tutto era vuota oscurità.
Allungò la mano destra ; sembrava volersi fare un’idea, col tatto, di ciò che lo circondava, ma non trovò altro che l’aria immobile: gli alberi erano un poco più in là.
Rinunciò, incrociò le braccia e rimase fermo e muto sotto la pioggia che ora cadeva fitta sul suo capo scoperto.
In quel momento gli si accostò John, sbucato da chissà dove.
Volete prendere il mio braccio, signore? disse.
Sta arrivando un temporale: non è meglio che rientriate?
Lasciami solo fu la risposta. John si ritirò senza avermi vista. Ora Rochester provò a camminare un poco: inutile...
Era tutto troppo incerto.
Tornò a tentoni verso la casa, rientrò e chiuse la porta.
A questo punto mi avvicinai e bussai: fu la moglie di John ad aprirmi.
Mary, come state? dissi.
Lei trasalì come se avesse visto un fantasma: la calmai. Al suo precipitoso: Signorina, siete davvero voi, a quest’ora, in questo posto sperduto?
risposi prendendole la mano; poi la seguii in cucina, dove John era ora seduto davanti a un bel fuoco.
Spiegai brevemente che avevo saputo tutto ciò che era successo da quando avevo lasciato Thornfield e che ero venuta per vedere il signor Rochester.
Chiesi a John di andare a prendere il baule che avevo lasciato alla guardiola, dove avevo congedato il calesse; poi, mentre mi toglievo il cappello e lo scialle, domandai a Mary se potessero ospitarmi nella casa padronale per la notte.
Scoprii che la cosa era difficile ma non impossibile, dunque la informai di voler restare. Proprio in quel momento suonò la campanella del salottino.
Ora che entrate, dite al padrone che una persona desidera vederlo dissi, ma non fate il mio nome.
Non credo che vorrà vedervi rispose; rifiuta di incontrare chiunque.
Quando tornò le domandai cosa avesse detto il signore.
Vuole sapere il vostro nome e la vostra qualifica rispose lei.
Poi riempì d’acqua un bicchiere e lo pose su un vassoio insieme a qualche candela.
Ha suonato per questo?
volli sapere.
Sì; quando fa buio si fa sempre portare le candele, anche se è cieco.
Date a me il vassoio; lo porto io.
Glielo presi di mano e lei mi indicò la porta del salottino.
Il vassoio tremava nella mia mano, l’acqua si versò dal bicchiere, il cuore mi batteva contro le costole, forte e veloce.
Mary mi aprì la porta e la richiuse alle mie spalle.
Il salottino aveva un aspetto tetro: il fuoco era quasi spento, e, chino su di esso, con la testa appoggiata all’alta caminiera, ecco il cieco occupante della stanza.
Il vecchio cane Pilot era accucciato in un angolo, discosto e raggomitolato come se temesse di venire inavvertitamente calpestato.
Al mio ingresso drizzò le orecchie: poi balzò su con un guaito e un uggiolio e mi venne incontro: saltandomi addosso, per poco non mi fece cadere il vassoio di mano.
Lo posai sul tavolo, poi accarezzai il cane dicendogli piano: Giù!
Rochester si girò meccanicamente per vedere cosa fosse quella confusione; ma non vedendo proprio niente, tornò a voltarsi e sospirò.
Datemi l’acqua, Mary disse.
Mi avvicinai col bicchiere ormai mezzo vuoto; Pilot, ancora eccitato, mi seguì.
Cosa succede?
s’informò.
Pilot, giù!
ripetei.
Lui controllò il livello dell’acqua con le labbra e parve mettersi in ascolto; bevve e posò il bicchiere.
Mary, siete voi?
Mary è in cucina risposi.
Lui allungò in fretta la mano, ma non vedendo dove mi trovavo non riuscì a toccarmi.
Chi è?
Chi è?
domandò, come se cercasse di vedere con quegli occhi spenti...
Tentativo vano e penoso! Rispondi... Parla ancora!
ordinò con voce forte e imperiosa.
Volete ancora un poco d’acqua, signore?
Ho rovesciato metà di quella che era nel bicchiere dissi.
Chi è? Cos’è? Chi sta parlando? Pilot mi riconosce, e John e Mary sanno che sono qui. Sono arrivata soltanto stasera risposi. Gran Dio!... Sto forse vaneggiando?
Che dolce follia mi ha preso?
Non vaneggiate...
Nessuna follia: siete troppo sano di mente, signore, e troppo robusto per delirare.
E dov’è colei che parla?
È solo una voce?
Oh!
Non posso vedere, ma devo sentire, o il mio cuore si fermerà e mi scoppierà il cervello.
Qualunque cosa...
Chiunque voi siate...
Lasciate che vi tocchi con le mani, o non potrò più vivere!
Mi cercò a tastoni; fermai la sua mano errante e la imprigionai nelle mie.
Le sue dita!
gridò; le sue piccole, esili dita!
Dunque dev’esserci qualcos’altro di lei.
La mano vigorosa si sottrasse alla mia presa; mi afferrò il braccio, la spalla...
il collo... la vita... mi ritrovai avviluppata, stretta a lui. È Jane? O cos’altro? Ha la sua forma... Le sue dimensioni... E la sua voce aggiunsi. È lei, tutta, cuore compreso.
Dio vi benedica, signore!
Sono felice di esservi nuovamente tanto vicina.
Jane Eyre!...
Jane Eyre fu tutto ciò che disse.
Signore mio caro, sono Jane Eyre: vi ho trovato...
Sono tornata da voi. Davvero?... In carne e ossa? La mia Jane, viva e presente?
Mi state toccando...
Mi tenete, e stretta anche: non sono fredda come un cadavere né effimera come l’aria, vi pare?
Il mio tesoro, viva!
Queste sono certamente le sue membra, questi i suoi lineamenti; ma non è possibile una tale benedizione, dopo tutto quest’inferno.
È un sogno; come i sogni che ho fatto di notte quando l’ho stretta un’altra volta al cuore, come sto facendo ora; e l’ho baciata, in questo modo...
E sentivo che mi amava, e sapevo che non mi avrebbe lasciato. Non lo farò mai, signore, da oggi in poi. Non lo farà mai, dice la mia visione? Ma ogni volta mi sono svegliato e ho scoperto che era una vuota beffa ed ero avvilito e abbandonato... Con la mia vita buia, solitaria, disperata...
L’animo assetato che non poteva bere... Il cuore affamato e senza nutrimento.
Dolce, tenero sogno che ora ti annidi tra le mie braccia, volerai via anche tu come le tue sorelle prima di te: ma baciami prima di andartene...
Abbracciami, Jane.
Qui, mio signore...
E qui!
Premetti le labbra sui suoi occhi un tempo così vivi e ora senza un raggio di luce...
Gli scostai i capelli dalla fronte e baciai anche quella. Parve improvvisamente destarsi: s’impadronì di lui la certezza che fosse tutto vero.
Sei tu... Sei davvero tu, Jane? Dunque sei tornata da me? Sì.
E non giaci morta in un fosso, in un torrente? E non ti struggi, reietta, in mezzo a gente estranea? No, signore! Sono una donna indipendente, ora.
Indipendente!
Che vuoi dire, Jane?
Quel mio zio che stava a Madeira è morto e mi ha lasciato cinquemila sterline.
Ah! Questo è un fatto pratico... reale! gridò.
Non è una cosa che potrei mai sognare.
E poi c’è quella sua voce così particolare, stimolante e arguta, e tuttavia dolce: rallegra il mio cuore avvizzito, lo innaffia di vita...
Ebbene, Janet!
Sei indipendente, allora? Sei ricca?
Se non mi lascerete vivere con voi, posso costruirmi una casa mia proprio accanto alla vostra, e quando vorrete passare una sera in compagnia potrete venire a sedervi nel mio salotto.
Ma se sei ricca, Jane, ora avrai certamente amici che si prendono cura di te e non ti permetteranno di dedicarti a un cieco storpio come me.
Vi ho detto che sono indipendente, signore, oltre che ricca: sono padrona di me stessa.
E vuoi restare con me?
Certo... Se non avete nulla in contrario.
Sarò per voi una vicina di casa, un’infermiera, una governante. Vi sentite solo: sarò la vostra compagna...
Leggerò per voi, camminerò con voi, siederò con voi, vi servirò, sarò i vostri occhi e le vostre mani.
Basta con quell’aria malinconica, mio caro signore. Finché vivrò, voi non sarete più solo. Lui non replicò: sembrava serio, sovrappensiero; sospirò, dischiuse le labbra come a dire qualcosa, le richiuse. Mi sentivo un poco imbarazzata.
Forse ero stata troppo precipitosa nel saltare a piè pari le convenzioni e lui, come St. John, mi aveva trovata impulsiva e sfacciata.
In realtà la mia proposta nasceva dall’idea che lui volesse chiedermi e mi avrebbe chiesta in sposa: mi aveva incoraggiata la convinzione, inespressa e tuttavia salda, che subito lui mi avrebbe rivendicata per sé.
Ma visto che non mi dava alcun segnale in tal senso e la sua espressione si faceva più cupa, ricordai improvvisamente che forse avevo sbagliato tutto, che forse stavo facendo senza accorgermene la figura della sciocca; e cominciai pian piano a ritrarmi dal suo abbraccio...
Ma lui subito mi strinse più forte. No, no... Jane, non devi andartene. No... Ti ho toccato, udito, ho sentito il conforto della tua presenza... La dolcezza della tua consolazione; non posso rinunciare a queste gioie. Di me è rimasto ben poco... Devo averti. Che rida pure il mondo... Mi dia dello scriteriato, dell’egoista... Non ha importanza.
È la mia stessa anima ad aver bisogno di te: e se non potrà esser soddisfatta, si vendicherà mortalmente del guscio che la contiene.
Bene, signore, resterò con voi: ve l’ho detto. Sì, ma...
con queste parole tu intendi una cosa, e io ne intendo un’altra.
Tu forse puoi decidere di restarmi sempre accanto... Di servirmi come un’infermierina gentile e, certo, a me dovrebbe bastare.
Immagino che ora dovrei nutrire per te solo sentimenti paterni: tu credi questo?
Avanti... Dimmelo.
Penserò come voi preferite, signore; mi accontento di essere solo la vostra infermiera, se credete sia meglio.
Ma non puoi farmi da infermiera per sempre, Janet: sei giovane...
Dovrai sposarti, un giorno. Non m’importa di sposarmi.
Dovrebbe importarti, Janet: se io fossi quel che ero un tempo, cercherei di fare in modo che t’importasse...
Ma... un povero cieco! E ripiombò nella cupezza.
Io, al contrario, mi rallegrai ancora di più e acquistai coraggio: quelle ultime parole mi fecero intuire dove stava la difficoltà; e dato che per me non c’era niente di difficile, mi sentii decisamente sollevata dal precedente imbarazzo.
Ripresi a parlare in tono più vivace.
È tempo che qualcuno si occupi di farvi tornare un essere umano dissi passando le dita tra i suoi lunghi e folti ricci, poiché vedo che vi state trasformando in un leone o qualcosa del genere.
Sembrate il sosia di Nabucodonosor in campo, questo è sicuro: i vostri capelli sembrano penne d’aquila; non ho ancora controllato se anche le vostre unghie sono cresciute come gli artigli di un rapace.
Questo braccio non ha mano né unghie disse estraendo dal petto l’arto mutilato e mostrandomelo.
Non è che un moncherino...
Una vista orribile! Non credi, Jane? È una pena vederlo; ed è penoso anche vedere i vostri occhi...
E la cicatrice lasciata dal fuoco sulla vostra fronte: e il peggio è che si corre il rischio di amarvi troppo per tutto questo, e considerarvi troppo.
Credevo che avresti provato ribrezzo, Jane, vedendo il mio braccio e le cicatrici che ho in faccia.
Davvero? Non dite questo...
Se non volete sentir me dire qualcosa di sgradevole sulla vostra capacità di giudizio.
Ora permettetemi di lasciarvi un istante, per ravvivare il fuoco e far spazzare il focolare.
Riuscite a distinguere un bel fuoco?
Sì; con l’occhio destro vedo un bagliore...
una nebbia rossastra.
E vedete le candele?
Molto vagamente... Sono come aloni luminosi. Riuscite a vedere me?
No, fatina mia: ma sono fin troppo grato di udirti e sentirti.
A che ora cenate?
Io non ceno mai.
Ma stasera lo farete.
Ho fame: scommetto che ne avete anche voi, ma ve ne dimenticate.
Chiamai Mary e in breve tempo rallegrammo un po’ la stanza; allo stesso modo gli preparai un pasto gradevole.
Mi sentivo elettrizzata, e parlai con lui piacevolmente e senza sforzo durante la cena, e a lungo anche dopo.
Con lui non c’erano fastidiose restrizioni, non occorreva reprimere gioia e vivacità; con lui, infatti, ero del tutto a mio agio, perché sapevo di essere apprezzata; tutto ciò che dicevo o facevo sembrava consolarlo o rianimarlo.
Era deliziosa, quella consapevolezza!
Portava in vita e alla luce l’intera mia natura: in sua presenza vivevo una vita piena, e lui viveva allo stesso modo in mia presenza.
Cieco com’era, i sorrisi guizzavano sul suo viso, la gioia splendeva chiara sulla sua fronte, i suoi lineamenti si addolcivano e si riscaldavano.
Dopo cena cominciò a farmi una serie di domande: dove ero stata, cosa avevo fatto, come lo avevo trovato; ma io gli diedi soltanto risposte incomplete; era troppo tardi per entrare nei dettagli quella sera.
E poi non desideravo toccare corde troppo sensibili...
Aprire nel suo cuore un nuovo pozzo di emozioni: al momento, il mio unico obiettivo era quello di rallegrarlo. E come ho detto, si era rallegrato: ma soltanto a tratti, per ora. Se il nostro discorrere s’interrompeva per un momento, lui si faceva inquieto, mi toccava e diceva: Jane.
Sei proprio tu, in carne e ossa, Jane?
Ne sei sicura?
In coscienza, credo di sì, signor Rochester.
Eppure com’è possibile che, in questa sera buia e dolente, tu sia spuntata così all’improvviso al mio focolare solitario?
Ho allungato la mano per prendere un bicchiere d’acqua da una domestica, e sei stata tu a darmelo: ho fatto una domanda aspettandomi che rispondesse la moglie di John, e al mio orecchio ha parlato la tua voce.
Perché al posto di Mary ero entrata io con il vassoio. Che incanto in quest’ora che sto trascorrendo con te.
Chi può raccontare la vita buia, tetra e disperata che ho trascinato in questi mesi?
Senza fare niente, senza aspettarmi niente, confondendo la notte col giorno, non sentendo altro che il freddo quando lasciavo spegnere il fuoco o la fame quando dimenticavo di mangiare: e poi una sofferenza continua, e talvolta desiderio di contemplare ancora la mia Jane che si trasformava in delirio.
Sì, volevo che lei mi fosse restituita, molto più di quanto rivolessi la vista perduta.
Come può essere che Jane sia qui con me e dica di amarmi?
Non se ne andrà all’improvviso come è venuta?
Temo di non ritrovarla, domani.
Ero certa che una risposta pratica, banale, distante dal corso agitato dei suoi pensieri, fosse la migliore e la più rassicurante per lui, in quella disposizione d’animo.
Passai le dita sulle sue sopracciglia e osservai che erano bruciacchiate: gli avrei applicato una pomata che le avrebbe fatte ricrescere più folte e nere di prima, dissi.
A che serve, spirito generoso, fare qualcosa di buono per me quando, in un qualche momento fatale, tornerai ad abbandonarmi...
fuggendo come un’ombra, senza che io sappia dove né come, senza che possa più ritrovarti? Avete con voi un pettine, signore?
Per fare cosa, Jane?
Solo per districare questa ispida criniera corvina.
A esaminarvi da vicino, fate quasi paura: dite che io sono una fata, voi invece sembrate un demone selvatico.
Sono ripugnante, Jane?
Decisamente, signore: come al solito, d’altra parte.
Uff!
Vedo che la tua perfidia è sempre la stessa, ovunque tu sia stata nel frattempo.
Eppure sono stata in compagnia di ottime persone, molto migliori di voi; cento volte migliori, con idee e opinioni che non vi hanno mai sfiorato in vita vostra: decisamente più raffinate e altolocate.
Con chi diavolo sei stata?
Se continuate a dimenarvi così vi strapperò tutti i capelli; e poi credo che non nutrirete più dubbi sulla mia esistenza concreta.
Con chi sei stata, Jane?
Stasera non riuscirete a cavarmelo di bocca, signore; dovrete aspettare fino a domani; se lascio il mio racconto a metà sarà una sorta di garanzia del fatto che mi presenterò a colazione per finirlo, capite?
Comunque dovrò fare in modo di non presentarmi al vostro desco solo con un bicchier d’acqua: dovrò portare almeno un uovo, per non parlare del prosciutto fritto.
Beffarda creatura...
Nata tra le fate e cresciuta tra gli umani! Adesso che sei qui è come se non avessi patito questi dodici mesi.
Se Saul avesse avuto te al posto di Davide, lo spirito maligno sarebbe stato esorcizzato senza bisogno dell’arpa.
Ecco qua, signore, adesso siete ripulito e presentabile.
Ora vi lascio: sono tre giorni che viaggio e ho l’impressione di essere stanca.
Buonanotte. Ancora una parola, Jane. C’erano solo donne nella casa dove stavi?
Risi e mi diedi alla fuga, continuando a ridere mentre correvo di sopra.
Buona idea!
pensai tutta allegra.
Ora si tormenterà per un po’ con qualcosa di diverso dalla sua malinconia.
L’indomani mattina lo sentii alzarsi prestissimo e vagare da una stanza all’altra.
Non appena Mary fu scesa, lo sentii chiedere: La signorina Eyre è qui?
Poi: In quale stanza l’avete messa?
Era asciutta?
Si è già alzata?
Andate a chiederle se ha necessità di qualcosa, e quando scenderà.
Quando pensai che la colazione fosse pronta, andai di sotto.
Entrando in punta di piedi nella stanza, potei vederlo prima che si accorgesse della mia presenza.
Era doloroso, davvero, assistere alla sottomissione di quello spirito fiero a un’infermità fisica. Era seduto sulla sua sedia...
fermo ma non tranquillo, in evidente attesa, con le rughe di una tristezza ormai abituale a segnare i suoi tratti forti.
Quell’espressione ricordava una lampada smorzata, che aspettava di essere riaccesa...
E ahimè, egli non poteva da sé riattizzare il fuoco di un’espressione animata: dipendeva da qualcun altro per farlo! Avevo inteso essere allegra e spensierata, ma l’impotenza di quell’uomo vigoroso mi stringeva il cuore: tuttavia mi accostai a lui con tutta la vivacità possibile. È una bella mattina di sole, signore dissi, ha smesso di piovere e tutto brilla dolcemente ora.
Presto farete una passeggiata. Avevo destato la fiamma: il suo viso era raggiante.
Oh, sei davvero qui, mia allodola!
Vieni da me.
Non sei andata via, non sei sparita?
Ho sentito una delle tue sorelline che cantava, un’ora fa, alta sul bosco, ma il suo canto non aveva alcuna melodia per me, non più di quanto il sole avesse raggi all’alba.
Tutta la musica del mondo si concentra sulla lingua della mia Jane, al mio orecchio , tutto il sole che riesco a sentire è nella sua presenza.
Gli occhi mi si riempirono di lacrime nel sentirgli così confessare la sua dipendenza: come se un’aquila reale incatenata a un trespolo fosse costretta a supplicare un passero di procurarle il cibo.
Ma non mi sarei abbandonata al pianto; mi sbarazzai di quelle gocce salate e mi diedi da fare a preparare la colazione.
Trascorremmo fuori buona parte della mattinata.
Dal bosco umido e selvatico lo condussi in un paesaggio più lieto di campi: gli descrissi il loro verde brillante, i fiori e i cespugli ravvivati, l’azzurro abbagliante del cielo; cercai per lui un posticino appartato e grazioso dove sedersi, un ceppo d’albero asciutto, e quando si fu seduto lasciai che mi tenesse sulle sue ginocchia.
Perché rifiutare, se entrambi eravamo più felici quando stavamo vicini anziché separati?
Pilot era accucciato accanto a noi; tutto era tranquillo.
D’improvviso, stringendomi forte tra le braccia, proruppe: Crudele, sei stata crudele ad abbandonarmi!
Oh, Jane, sapessi cosa ho provato quando ho scoperto che eri fuggita da Thornfield e non ti trovavo da nessuna parte, e frugando nella tua stanza mi sono accorto che non avevi portato con te denaro né altro che potesse esserti parimenti utile!
Una collana di perle che ti avevo regalato era nel suo astuccio, intatta.
I tuoi bauli erano legati e chiusi a chiave così com’erano stati preparati per il viaggio di nozze. Che avrebbe fatto il mio tesoro, mi chiedevo, privata di tutto e senza un soldo?
E che cosa ha fatto?
Avanti, ora raccontami.
A quella esortazione cominciai il racconto delle mie vicende di quell’anno appena trascorso.
Alleggerii parecchio la storia dei tre giorni passati a vagare in preda alla fame, poiché dirgli tutto sarebbe stato infliggergli un dolore inutile: bastò il poco che dissi a lacerare più di quanto avrei voluto il suo cuore fedele.
Non avrei dovuto lasciarlo così, disse, senza alcun mezzo di sostentamento; avrei dovuto riferirgli le mie intenzioni.
Avrei dovuto fidarmi di lui: non mi avrebbe mai costretto a essere la sua amante.
Per quanto violento fosse sembrato nella sua disperazione, in verità aveva per me un amore e una tenerezza troppo grandi per trasformarsi in tiranno: mi avrebbe dato metà della sua fortuna, senza chiedere in cambio neppure un bacio, piuttosto che lasciarmi andare sola, senza un amico, nel vasto mondo.
Avevo patito, ne era certo, più di quanto gli avessi confessato.
Ebbene, qualunque cosa io abbia sofferto, è passato in fretta risposi, quindi cominciai a raccontargli di come ero stata accolta a Moor House, come ero diventata la maestra del paese e così via.
Di seguito vennero l’acquisizione del patrimonio e la scoperta delle mie parentele.
Naturalmente nel racconto il nome di St. John Rivers ricorse più volte.
Quando ebbi concluso, quel nome fu ripreso immediatamente.
Sicché questo St. John è tuo cugino?
Sì.
Lo hai nominato spesso; ti piace?
Era un’ottima persona, non poteva non piacermi.
Un’ottima persona.
Vuoi dire un cinquantenne rispettabile e beneducato?
O cos’altro?
St. John aveva solo ventinove anni, signore.
Jeune encore, come dicono i francesi.
È un bassetto flemmatico e insignificante?
Una tipo la cui bontà consiste più nell’innocenza dal vizio che nella forza della virtù?
È un uomo infaticabile.
Vive per compiere opere grandi ed esaltanti.
Ma il cervello?
Probabilmente sarà un po’ bacato.
Ha buone intenzioni, ma quando lo senti parlare scrolli le spalle?
Parla poco, signore: quando lo fa, è sempre a proposito.
Ha un cervello con i fiocchi. Non emotivo, direi, ma vigoroso. Dunque è un uomo capace?
Veramente capace.
Un uomo di vasta cultura?
St. John è uno studioso di cultura vasta e profonda.
Ma hai detto che i suoi modi non sono di tuo gusto... Moralistici e preteschi?
Non ho mai parlato dei suoi modi; ma sempre che il mio gusto non sia pessimo, devo dire che i suoi modi mi piacciono: sono distinti, calmi, da vero gentiluomo.
Il suo aspetto... Ho dimenticato come lo hai descritto...
Una sorta di rustico curato, mezzo strozzato dal collarino bianco, in equilibrio sui trampoli dei tacchi rialzati, eh? St. John veste bene ed è un bell’uomo: alto, biondo, occhi azzurri e profilo greco.
Tra sé: Accidenti a lui! A me: Ti piaceva, Jane?
Sì, signor Rochester, mi piaceva: ma questo me l’avete già chiesto.
Naturalmente capivo benissimo a cosa tendesse il mio interlocutore.
Era caduto preda della gelosia, che l’aveva punto, ma era una puntura salutare: gli dava sollievo dalla malinconia che lo rodeva.
Dunque non avrei incantato subito il serpente.
Forse preferireste non sedere più sulle mie ginocchia, signorina Eyre fu il successivo, inatteso commento.
Perché no, signor Rochester?
Il quadro che avete appena dipinto fa pensare a un contrasto fin troppo stridente.
Le vostre parole hanno descritto un Apollo bello e leggiadro: così egli è nella vostra immaginazione...
Alto, biondo, occhi azzurri e profilo greco. I vostri occhi ora si posano invece su un Vulcano... Un vero maniscalco, bruno, squadrato, e per giunta cieco e storpio. Non ci avevo mai pensato, ma voi davvero siete una specie di Vulcano, signore.
Bene, potete lasciarmi, signora: ma prima di andarvene e mi trattenne con una presa più salda che mai gradirete rispondere a un paio di domande.
Fece una pausa.
Quali domande, signor Rochester?
Poi venne il seguente interrogatorio.
St. John ti ha nominato maestra a Morton prima di sapere che eravate cugini?
Sì.
Lo vedevi spesso?
Veniva a trovarti a scuola?
Ogni giorno.
Approvava i tuoi programmi, Jane?
Erano ottimi, lo so, visto che sei piena di talento!
Li approvava, sì.
Ha scoperto in te cose che non s’aspettava di trovare?
Le tue qualità non sono affatto ordinarie.
Questo non lo so.
Dici che avevi una casetta accanto alla scuola: è mai venuto a trovarti lì?
Di quando in quando.
Di sera?
Un paio di volte.
Pausa.
Per quanto tempo hai abitato con lui e le sue sorelle, dopo aver scoperto la parentela?
Cinque mesi.
Rivers passava molto tempo con le donne della sua famiglia?
Sì; il salottino era il suo studio ma anche il nostro: lui sedeva accanto alla finestra e noi al tavolo.
Studiava molto?
Moltissimo. Che cosa?
L’indostano.
E tu intanto che cosa facevi?
Imparavo il tedesco, i primi tempi.
Te lo insegnava lui?
Lui non sapeva il tedesco.
Non ti ha insegnato niente?
Un poco di indostano.
Rivers ti insegnava l’indostano?
Sì, signore.
E anche alle sue sorelle?
No.
Solo a te?
Solo a me.
Hai chiesto tu di impararlo?
No.
Era lui a volertelo insegnare?
Sì. Seconda pausa.
Perché?
A che cosa poteva servirti l’indostano?
Voleva che andassi con lui in India.
Ah!
Ecco che arrivo al nocciolo della questione.
Voleva che lo sposassi? Mi ha chiesto di sposarlo.
Non è vero...
È una sfacciata invenzione, per contrariarmi.
Vi chiedo perdono, ma è la verità pura e semplice: me l’ha chiesto più di una volta, con la massima energia e convinzione.
Signorina Eyre, ve lo dico ancora una volta, potete lasciarmi.
Quante volte devo ripetere la stessa cosa?
Perché restate ostinatamente appollaiata sul mio ginocchio quando vi ho pregato di andarvene?
Perché sto bene qui.
No, Jane, non stai bene qui, perché il tuo cuore non è con me: è con quel cugino...
Quel St. John. Oh, fino a questo momento ho pensato che la mia piccola Jane fosse tutta mia!
Ero convinto che mi amasse anche quando mi aveva lasciato: era un granello di dolcezza in mezzo a tanto amaro.
Per tutto il tempo che siamo stati lontani, con tutte le lacrime brucianti che ho versato per la nostra separazione, non ho mai pensato che lei, mentre la piangevo, amasse un altro!
Ma è inutile tormentarsi. Jane, lasciami: va’ a sposare Rivers. Scacciatemi pure allora, signore...
Respingetemi, perché di mia volontà io non vi lascerò.
Jane, quanto mi piace il tuo tono: rinnova ancora la speranza, suona così sincero.
Quando lo sento mi riporta indietro di un anno.
Dimentico che ti sei formata un nuovo legame.
Ma non sono uno sciocco... Va’... Dove devo andare, signore? Per la tua strada... Con il marito che hai scelto. Chi sarebbe? Lo sai...
Questo St. John Rivers.
Lui non è mio marito né lo sarà mai.
Non mi ama e io non amo lui. Ama una bellissima fanciulla di nome Rosamond.
Voleva sposarmi solo perché pensava che sarei andata bene come moglie di un missionario, mentre lei non era adatta.
È buono, è un grand’uomo, ma severo; e freddo come un iceberg, per me.
Non è come voi, signore: non sono felice al suo fianco, né accanto a lui, né con lui.
Per me non ha nessuna indulgenza... Nessun affetto. Non vede nulla di attraente in me, neppure la giovinezza... Solo qualche utile qualità dell’intelletto. Allora, devo proprio lasciarvi per andare da lui?
Involontariamente rabbrividii e d’istinto mi strinsi più forte al mio cieco ma adorato signore.
Lui sorrise.
Come, Jane!
È vero?
Così stanno le cose tra te e Rivers?
Esattamente così, signore!
Oh, non dovete essere geloso!
Volevo stuzzicarvi un poco per farvi passare la tristezza: ho pensato che la rabbia sarebbe stata meglio del dolore. Ma se desiderate che io vi ami...
ah, se solo capiste quanto davvero vi amo, ne sareste orgoglioso e felice.
Il mio cuore è tutto vostro, signore: appartiene a voi, e resterebbe con voi anche se il destino esiliasse dalla vostra presenza il resto di me per sempre.
Mentre mi baciava, nuovi pensieri dolorosi gli rabbuiarono il viso.
La mia vista perduta!
Le mie forze menomate!
mormorò con rimpianto.
Lo accarezzai, cercando di consolarlo.
Sapevo a cosa stava pensando e avrei voluto parlare al suo posto, ma non osavo.
Quando per un attimo girò la testa, vidi una lacrima scivolare dalla palpebra chiusa e scorrere giù per la sua guancia virile.
Mi si gonfiò il cuore.
Non sono meglio del vecchio ippocastano colpito dal fulmine nel frutteto di Thornfield osservò poco dopo.
E che diritto avrebbe quel rudere di pretendere che un caprifoglio in boccio ne coprisse la rovina con la sua freschezza?
Voi non siete un rudere, signore... Non siete un albero colpito dal fulmine: siete verde e vigoroso.
Attorno alle vostre radici le piante crescono, che lo vogliate o no, per godere della vostra ombra generosa; e crescendo si chineranno su di voi, si avvolgeranno intorno a voi perché la vostra forza offre loro un sostegno sicuro.
Sorrise di nuovo: ero riuscita a confortarlo.
Parli da amica, Jane?
domandò.
Sì, da amica risposi esitante: poiché sapevo che era qualcosa di più dell’amicizia, ma non sapevo quale altra parola usare.
Mi venne in aiuto lui.
Ah, Jane.
Ma io voglio una moglie.
Davvero, signore?
Sì: è forse una novità per te?
Certo: prima non ne avevate fatto parola.
È una notizia sgradita? Dipende dalle circostanze, signore... Dalla vostra scelta.
Che farai tu per me, Jane.
Mi atterrò alla tua decisione. Allora, signore, scegliete... colei che vi ama di più. Sceglierò, come minimo... colei che amo di più.
Jane, vuoi sposarmi? Sì, signore.
Un povero cieco che dovrai condurre per mano?
Sì, signore.
Uno storpio che ha vent’anni più di te, bisognoso della tua assistenza?
Sì, signore.
È vero, Jane? Non potrebbe essere più vero, signore.
Oh!
Tesoro mio!
Dio ti benedica e ti ricompensi! Signor Rochester, se mai ho fatto qualcosa di buono nella mia vita... Se mai ho pensato qualcosa di buono... Se mai ho rivolto una preghiera sincera e innocente... Se mai ho avuto un desiderio giusto... Ora ho la mia ricompensa.
Essere vostra moglie significa per me essere felice quanto non potrei esserlo di più su questa terra.
Perché godi nel sacrificarti.
Sacrificarmi!
Ma che cosa sacrifico?
La fame in cambio del cibo, l’attesa per l’appagamento.
Avere il privilegio di stringere tra le braccia ciò che per me è prezioso, di riempire di baci ciò che amo, di trovar pace in ciò che mi dà fiducia: è questo sacrificarsi?
In tal caso, è vero: godo nel sacrificarmi.
E sopportare le mie infermità, Jane: tollerare le mie mancanze.
Che per me non esistono, signore.
Vi amo di più ora che posso esservi davvero utile, di quanto vi amassi nella vostra orgogliosa indipendenza, quando disdegnavate di fare altro che elargire e proteggere.
Finora ho odiato essere aiutato... Essere guidato; d’ora in poi non l’odierò più, lo sento.
Non mi piaceva dare la mano a una persona pagata per farlo, ma è piacevole sentirla stretta dalle piccole dita di Jane.
All’assistenza costante dei domestici preferivo la completa solitudine; ma la dolce, servizievole presenza di Jane sarà una gioia perpetua.
Jane fa al caso mio: e io faccio al suo?
Fin nella più intima fibra del mio essere, signore.
Stando così le cose, non c’è nulla al mondo da aspettare: dobbiamo sposarci subito. C’era impazienza nel suo viso e nelle parole: la sua vecchia natura impetuosa rialzava il capo.
Dobbiamo senza indugio diventare una sola carne, Jane: non resta che procurarsi la licenza...
Poi ci sposiamo.
Signor Rochester, ho appena scoperto che il sole ha lasciato da un pezzo il mezzogiorno, e Pilot se ne è andato a casa per mangiare.
Fatemi vedere il vostro orologio.
Mettilo alla cintura e tienilo tu d’ora in avanti, Janet; a me non serve.
Sono quasi le quattro del pomeriggio, signore.
Non avete appetito?
Fra tre giorni dovrà celebrarsi il nostro matrimonio, Jane.
Non pensare a bei vestiti e gioielli, ora: sono cose che non valgono un fischio.
Il sole ha asciugato ogni goccia di pioggia, signore.
Il vento è caduto: fa molto caldo.
Lo sai, Jane, che in questo momento la tua piccola collana di perle sta attorno al mio collo di bronzo, sotto il fazzoletto?
La indosso dal giorno in cui persi il mio unico tesoro, come suo ricordo.
Passeremo dal bosco per tornare a casa: è la strada più ombrosa.
Lui seguiva i suoi pensieri e non badava a me.
Jane!
Tu mi ritieni, credo, un tipaccio senza religione: ma ora il cuore mi si gonfia di gratitudine per il Dio benevolo di questa terra.
Egli non vede come vede l’uomo, ma assai più chiaramente: non giudica come fa l’uomo, ma assai più saggiamente.
Ho sbagliato: avrei insudiciato il mio fiore innocente... alitato la colpa sulla sua purezza: l’Onnipotente me lo ha strappato di mano. Io, ribelle e arrogante, quasi l’ho maledetto per questo; invece di piegarmi al suo verdetto, l’ho sfidato.
La giustizia divina ha seguito il suo corso; la sciagura si è abbattuta con violenza su di me, sono stato costretto a passare per la valle d’ombra della morte. I Suoi castighi sono possenti, e uno di essi mi ha colpito in modo da umiliarmi per sempre. Sai quanto ero orgoglioso della mia forza: ma che cosa è diventata, ora che devo affidarla a una guida estranea, come un bambino affida la sua debolezza?
Negli ultimi tempi, Jane solo negli ultimi tempi –, ho cominciato a vedere e riconoscere la mano di Dio nella mia sorte.
Ho cominciato a provare rimorso, pentimento, e il desiderio di riconciliarmi col mio Creatore. Ho cominciato a pregare, a volte: preghiere brevissime, ma del tutto sincere. Qualche giorno fa...
No, posso dirlo con precisione: quattro giorni...
era lo scorso lunedì sera, ed ero in preda a un umore singolare: il dolore aveva preso il posto della smania, l’amarezza quello dell’astio.
Da parecchio tempo mi ero convinto che, non riuscendo a trovarti da nessuna parte, dovevi essere morta.
Quella sera sul tardi tra le undici e mezzanotte, credo prima di abbandonarmi al mio lugubre riposo, supplicai Dio che, se a Lui fosse sembrata cosa buona, mi sottraesse presto a questa vita e mi lasciasse entrare nel mondo a venire, dove c’era ancora speranza di riunirmi con Jane.
Ero nella mia stanza, seduto alla finestra, che era aperta; sentire la fragrante aria notturna mi calmava, e sebbene non vedessi le stelle, un vago chiarore mi diceva che c’era la luna.
Quanto ti desideravo, Janet!
Oh, ti desideravo con l’anima e con la carne.
Chiesi a Dio, con angoscia e umiltà insieme, se non fossi stato solo, afflitto e tormentato abbastanza a lungo, e se non avrei potuto gustare ancora, presto, beatitudine e pace. Riconoscevo di meritare tutto quello che avevo patito...
E supplicai di non dover patire ancora; e l’alfa e l’omega dei desideri del mio cuore mi sfuggì involontariamente dalle labbra, con le parole...
Jane! Jane! Jane!
Le avete pronunciate ad alta voce, queste parole?
Sì, Jane.
Chi mi avesse udito mi avrebbe preso per pazzo: le ho pronunciate con un’energia forsennata.
Ed era la sera di lunedì scorso, verso la mezzanotte? Sì; ma non importa l’ora: il fatto strano venne dopo. Penserai che sono superstizioso...
Un poco di superstizione ce l’ho nel sangue, l’ho sempre avuta: tuttavia è la verità...
O almeno, è vero che ho udito quello che sto per raccontarti.
Dopo aver esclamato Jane!
Jane! Jane!
una voce non so da dove arrivasse, ma so a chi apparteneva rispose: Sto arrivando: aspettatemi; e un istante dopo, il vento mi portò in un mormorio queste parole: Dove siete?
Voglio provare, se riesco, a descriverti il quadro che queste parole presentarono alla mia mente; tuttavia è difficile da esprimere. Come vedi, Ferndean è sepolta dentro un bosco fitto, in cui il suono si spegne e muore senza riecheggiare.
Dove siete? sembrava provenire dai monti, poiché udii ripetere le parole da un’eco rimbalzata sulle loro pareti.
In quel momento il vento che mi sfiorava la fronte parve più fresco e frizzante: era come se in un qualche scenario selvaggio e solitario, io e Jane ci stessimo incontrando.
E credo che in spirito ci siamo davvero incontrati.
Tu eri lì, certo, a quell’ora, nell’incoscienza del sonno, Jane; forse la tua anima si è avventurata fuori dalla sua cella per confortare la mia; perché quegli accenti erano tuoi...
Quanto è vero che sono vivo... erano i tuoi! Lettore, era lunedì sera, verso mezzanotte, quando a mia volta avevo ricevuto la misteriosa chiamata: ed esattamente con quelle parole avevo risposto. Ascoltai il racconto di Rochester ma non gli confidai nulla in cambio.
Quella coincidenza mi sembrava troppo sconvolgente e inesplicabile per riferirla o discuterne.
Se ne avessi parlato, le mie parole avrebbero necessariamente prodotto un’impressione profonda sulla mente del mio ascoltatore: e quella mente, ancora troppo incline alla malinconia per tutte le sue sofferenze, non aveva bisogno dell’ombra ancora più oscura del soprannaturale.
Dunque tenni per me quei fatti, meditandovi in cuor mio.
Ora non può meravigliarti continuò il mio signore, che quando ieri sera mi sei spuntata davanti in modo tanto inatteso, sia stato difficile per me credere che fossi altro che una voce e un’apparizione, che si sarebbe dissolta nel silenzio e nel nulla, come prima si era dissolto il sussurro di mezzanotte, e l’eco tra le montagne.
Ora, grazie a Dio, so che le cose stanno diversamente.
Sì, grazie a Dio!
Mi fece scendere dalle sue ginocchia, si alzò e sollevando con reverenza il cappello dalla fronte e rivolgendo a terra gli occhi ciechi, rimase in muta devozione.
Udii solo le ultime parole della sua preghiera.
Ringrazio il mio Creatore che, pur nel castigo, ha ricordato la pietà.
Supplico umilmente il mio Redentore di darmi la forza di condurre, d’ora in avanti, una vita più pura di quanto abbia fatto sin qui!
Poi tese la mano per lasciarsi guidare.
Presi quella mano cara, la accostai un momento alle labbra e la lasciai passare intorno alle mie spalle: ero tanto più piccola di lui da servirgli sia come sostegno sia come guida.
Entrammo nel bosco e prendemmo la via di casa.
Capitolo 38 Conclusione L’ho sposato, lettore mio.
Il nostro è stato un matrimonio tranquillo: i soli presenti eravamo lui e io, il pastore e il chierico.
Tornati dalla chiesa, andai nella cucina dove Mary stava preparando la cena e John puliva i coltelli, e dissi: Mary, stamattina mi sono sposata con il signor Rochester.
La governante e suo marito appartenevano a quel genere di persone rispettabili e imperturbabili a cui si poteva, in qualsiasi momento, annunciare una notizia sorprendente senza il rischio che vi perforassero i timpani con le loro esclamazioni e vi stordissero con fiumi di parole sbalordite.
Certo, Mary alzò gli occhi e certo, mi fissò: il mestolo con cui pillottava un paio di polli che arrostivano al fuoco rimase sospeso a mezz’aria per tre minuti buoni, e per lo stesso intervallo di tempo anche John smise di lucidare i coltelli; tuttavia Mary, tornando a chinarsi sull’arrosto, disse soltanto: Davvero, signorina?
Bene, molto bene!
Poco dopo riprese: Ho visto che uscivate col padrone, ma non sapevo che andavate in chiesa a sposarvi e tornò ai suoi polli.
E John, quando mi volsi a guardarlo, aveva un sorriso che gli andava da un orecchio all’altro.
Io glielo avevo detto a Mary disse, sapevo cosa aveva in mente il signor Edward ed ero sicuro che aveva una fretta del diavolo.
E ha fatto bene, perbacco. Tanta felicità a voi, signorina!
e si portò rispettosamente la mano alla fronte.
Grazie, John.
Il signor Rochester mi ha detto di dare questi a te e a Mary.
Gli misi in mano un biglietto da cinque sterline e uscii dalla cucina senza aspettare di sentire altro.
Qualche tempo dopo, passando davanti alla porta di quel sacro luogo, colsi queste parole: Quella ragazza è meglio di qualunque gran dama per lui.
E ancora: Anche se non è una bellezza, ha sale in zucca e un ottimo carattere; e poi lui la trova bellissima, questo lo vede anche un cieco.
Scrissi subito a Moor House e a Cambridge per spiegare quello che avevo fatto e perché avevo agito così.
Diana e Mary approvarono la mia decisione senza riserve.
Diana annunciò che mi avrebbe dato giusto il tempo di passare la luna di miele e poi sarebbe venuta a trovarmi.
È meglio che non aspetti tanto, Jane commentò il signor Rochester quando gli lessi la sua lettera; se lo fa, sarà troppo tardi perché la nostra luna di miele splenderà per tutta la nostra vita: i suoi raggi si spegneranno solo sulla tua tomba o sulla mia.
Non so dire come St. John abbia accolto la notizia: non ha mai risposto alla lettera in cui gliela comunicavo.
Sei mesi dopo, però, mi scrisse, senza menzionare il signor Rochester o alludere al mio matrimonio. Era una lettera calma e gentile, benché serissima.
Da allora mantiene con me una corrispondenza regolare seppure non frequente: spera che io sia felice e confida che non sia di quelle persone che vivono senza Dio in questo mondo, badando solo alle cose terrene.
Non hai dimenticato la piccola Adèle, vero, lettore?
Io non l’avevo dimenticata; presto chiesi e ottenni dal signor Rochester il permesso di andarla a trovare presso il collegio dove l’aveva mandata.
La gioia sfrenata che mostrò nel rivedermi mi commosse molto.
Era pallida e magra: mi disse di non essere felice.
Scoprii che le regole dell’istituto erano troppo rigide e il corso di studi troppo duro per una bambina della sua età: la portai a casa con me.
Avrei voluto tornare a farle da istitutrice, ma presto mi resi conto che era impraticabile: ora c’era qualcun altro ad aver bisogno del mio tempo, e le mie cure erano tutte per mio marito.
Perciò trovai un collegio con un sistema più indulgente e abbastanza vicino da poter andare spesso a trovarla e portarla qualche volta a casa.
Mi assicurai che non le mancasse nulla di quanto poteva contribuire al suo benessere e lei presto accettò di buon grado la sua nuova sistemazione e fece grandi progressi negli studi.
Crescendo, la sana educazione inglese corresse in gran parte i suoi difetti francesi; e quando lasciò il collegio trovai in lei una compagna piacevole e premurosa: docile, di buona indole e di saldi principi.
Con la sua gratitudine e la sua attenzione nei confronti miei e della mia famiglia, ha ben ricompensato tutte le piccole gentilezze che nel tempo avevo potuto offrirle.
La mia storia si avvia al termine: ancora qualche parola sulla mia esperienza di vita coniugale, e un rapido sguardo ai destini di coloro i cui nomi sono apparsi più di frequente in questa narrazione, e avrò finito.
Oggi sono sposata da dieci anni.
So cosa significa vivere interamente per colui che più amo al mondo, vivere con lui. Mi ritengo molto fortunata...
Una fortuna che la nostra lingua non è capace di esprimere; perché io sono la vita di mio marito, in tutto e per tutto, quanto lui è la mia vita.
Nessuna donna è mai stata vicina più di me al suo compagno, carne della sua carne e sangue del suo sangue.
La compagnia del mio Edward non mi stanca mai, né lui si stanca della mia più di quanto possano stancarci i battiti del cuore nei rispettivi petti; di conseguenza stiamo sempre insieme.
Stare insieme è per noi essere a un tempo liberi come in solitudine e contenti come in compagnia. Parliamo tutto il giorno: parlare tra noi è come animare il pensiero, renderlo udibile.
A lui va tutta la mia fiducia, e la sua è tutta per me; i nostri caratteri si combinano come meglio non potrebbero...
E il risultato è un accordo perfetto.
Il signor Rochester restò cieco per i primi due anni della nostra unione; forse fu questa circostanza ad avvicinarci tanto, a formare tra noi un legame così stretto: perché io ero la sua vista, e sono ancora oggi la sua mano destra.
Ero letteralmente la luce dei suoi occhi, come mi chiamava spesso. Attraverso di me vedeva la natura...
Vedeva i libri; e io non mi stancavo mai di osservare per conto suo e descrivere a parole un campo, un albero, una città, un fiume, una nuvola, un raggio di sole, il paesaggio davanti a noi, il tempo...
e di imprimergli all’orecchio, col suono, ciò che la luce non poteva più fissare nei suoi occhi.
Non mi sono mai stancata di leggere per lui, né di condurlo dove voleva andare, né di fare per lui ciò che desiderava fosse fatto. E nei miei servigi c’era un piacere completo e squisito, sebbene triste, perché quei servigi lui li chiedeva senza doloroso imbarazzo o avvilente umiliazione.
Il suo amore per me era così sincero che non esitava mai ad approfittare della mia assistenza: sentiva l’intensità del mio affetto e sapeva che per me assisterlo significava realizzare i miei desideri più dolci.
Un mattino, trascorsi i due anni, mentre mi stava dettando una lettera si avvicinò e si chinò su di me dicendo: Jane, hai qualcosa di luccicante al collo?
Avevo la catenina d’oro dell’orologio.
Risposi: Sì. E indossi un abito azzurro? Proprio così.
A quel punto mi informò che da qualche tempo gli pareva che le tenebre che gli annebbiavano un occhio si fossero fatte meno fitte; e ormai ne era sicuro.
Andammo insieme a Londra.
Si fece visitare da un eminente oculista e infine recuperò la vista da quell’unico occhio.
Non è tornato a vedere distintamente: non riesce a leggere o a scrivere molto, ma può trovare la strada senza bisogno di essere guidato per mano: il cielo non è più uno spazio vuoto per lui, la terra non è più un deserto.
Quando gli misero tra le braccia il suo primogenito, vide che il bambino aveva gli stessi suoi occhi di un tempo: grandi, brillanti e neri.
In quell’occasione riconobbe nuovamente, di tutto cuore, che Dio aveva temperato il castigo con la misericordia.
Dunque il mio Edward e io siamo felici: ancora di più perché le persone che amiamo lo sono altrettanto.
Diana e Mary Rivers si sono sposate entrambe: una volta all’anno vengono a trovarci e una volta andiamo noi da loro. Il marito di Diana è un capitano di marina, un prode ufficiale e una persona retta; quello di Mary è un ecclesiastico, un amico e compagno di studi del fratello e, a giudicare dalla sua preparazione e dai suoi principi, degno di lui.
Il capitano Fitzjames e il signor Wharton amano le loro mogli e ne sono riamati.
Quanto a St. John, ha lasciato l’Inghilterra per l’India.
Ha imboccato il sentiero che aveva tracciato per sé e continua a seguirlo.
Mai un pioniere più risoluto e infaticabile ha sudato tra scogli e pericoli.
Saldo, fedele e devoto, colmo di energia, zelo e verità, egli lavora per i suoi simili; sgombra per loro la via dolorosa al miglioramento; come un gigante, abbatte i pregiudizi del credo e delle caste che lo intralciano.
Forse è severo, forse è esigente, forse è anche ambizioso; ma la sua è la severità del guerriero Grancuore, che difende il suo convoglio di pellegrini dall’assalto di Apollion.
La sua è l’esigenza dell’apostolo che parla soltanto in nome di Cristo, quando dice: Se qualcuno vuol venire dietro a me rinneghi se stesso, prenda la sua croce e mi segua. La sua è l’ambizione dello spirito dominatore, che aspira a occupare un posto in prima fila tra quanti sono redenti dalla terra...
E presentarsi senza colpa davanti al trono di Dio, partecipare delle ultime grandi vittorie dell’Agnello, essere tra i chiamati, gli eletti, i fedeli.
St. John non si è sposato e ormai non si sposerà più.
Finora è bastato a se stesso per le sue fatiche, che sono quasi concluse: il suo sole glorioso volge rapido al tramonto.
L’ultima lettera che ho ricevuto da lui mi ha strappato dagli occhi lacrime umane, ma mi ha anche colmato il cuore di gioia divina: pregustava la sua certa ricompensa, la sua corona incorruttibile.
So che la prossima volta sarà la mano di un estraneo a scrivermi, per dirmi che il buon servo fedele è stato infine chiamato alla gioia del suo Signore.
Perché piangere, allora?
L’ultima ora di St. John non sarà ottenebrata dalla paura della morte: la sua mente sarà sgombra da nubi, il suo cuore non sarà scoraggiato, la sua speranza sarà sicura, la sua fede salda.
Sono le sue stesse parole a provarlo: Il mio Maestro dice mi ha avvertito. Ogni giorno più distintamente, Egli annuncia: Verrò molto presto!
e io, ogni ora più impaziente, rispondo: Amen, vieni dunque, Signore Gesù!
