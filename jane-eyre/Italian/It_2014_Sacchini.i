Capitolo I Quel giorno era impossibile uscire a passeggio. Al mattino, in realtà, avevamo gironzolato per un’ora tra gli arbusti spogli, ma dopo pranzo il freddo vento invernale aveva portato con sé nubi così scure e una pioggia così insistente che altre escursioni all’aperto erano decisamente fuori questione. Ne fui felice. Le lunghe passeggiate non mi erano mai piaciute, specie nei pomeriggi gelidi.
Era terribile tornare a casa nel pungente freddo del crepuscolo, con mani e piedi gelati e il cuore intristito dai rimproveri di Bessie, la balia, e avvilita dalla consapevolezza della mia inferiorità fisica rispetto a Eliza, John e Georgiana Reed.
Eliza, John e Georgiana, gli stessi di cui sopra, erano ora riuniti attorno alla loro mamma nel salottino; lei se ne stava sdraiata sul divano accanto al fuoco e, con i suoi tesorini tutt’intorno , era il ritratto della felicità.
Quanto a me, mi aveva dispensata dall’onere di unirmi al gruppo, dicendo che le rincresceva di dovermi tenere a distanza, ma finché non avesse saputo da Bessie e visto con i suoi occhi che facevo seri sforzi per assumere un atteggiamento più socievole e adatto a una bambina della mia età, modi più amabili e briosi un po’ più aperti, franchi e spontanei, insomma –, si vedeva costretta a escludermi dai privilegi destinati soltanto ai bambini felici e contenti.
Cosa avrei fatto stavolta, secondo Bessie?
domandai.
Jane, le domande e i cavilli non mi piacciono; e poi è davvero sconveniente che una bambina rimbecchi un adulto a quel modo. Va’ a sederti da qualche parte e, finché non riesci a essere più educata, rimani in silenzio.
Accanto al salottino c’era la stanza della colazione, e io mi ci infilai. Là dentro c’era una libreria. M’impadronii subito di un volume, stando bene attenta che fosse illustrato.
Mi arrampicai sul sedile della finestra. Sollevai i piedi e mi misi a sedere a gambe incrociate, alla turca.
E, dopo aver tirato la tenda rossa damascata fin quasi a chiuderla, mi ritrovai avvolta da una doppia solitudine.
A destra la vista mi era preclusa dai panneggi della stoffa scarlatta e a sinistra c’erano le vetrate trasparenti che mi proteggevano, senza separarmene, da quella triste giornata di novembre.
Di tanto in tanto, mentre sfogliavo le pagine del libro, osservavo i tratti di quel pomeriggio invernale.
In lontananza c’era una distesa sbiadita di nebbia e nubi; più vicino, in primo piano, prati bagnati e cespugli sferzati dal temporale, con la pioggia che imperversava furiosa e senza sosta, sospinta da incessanti e lamentose raffiche di vento.
Ritornai al mio libro, La storia degli uccelli d’Inghilterra di Bewick.
In genere, il testo stampato m’interessava poco; eppure c’erano alcune pagine introduttive che, anche se ero piccola, non potevo saltare quasi non esistessero.
Erano quelle che parlavano dei nidi degli uccelli marini, gli unici abitatori delle rocce solitarie e i promontori, delle coste della Norvegia costellate di isole dalla punta più a sud, da Lindeness o Naze, fino a Capo Nord: Là dove il Mar Artico, in vasti gorghi, ribolle attorno alle isole brulle e malinconiche dell’estrema Tule e i flutti dell’Atlantico s’infrangono sulle Ebridi tempestose.1 Né potevano passare inosservate le spiagge deserte e suggestive di Lapponia, Siberia, Spitsbergen, Nuova Zemlja, Islanda e Groenlandia, con l’ampio paesaggio del Circolo polare artico e quelle regioni sperdute in lande desolate, quelle riserve di gelo e neve dove compatte distese di ghiaccio, ammassi di secoli di inverni cristallizzati, strato su strato, fino a toccare altezze alpine, circondano il Polo e raccolgono, moltiplicati, i rigori del freddo più estremo.
Di questi regni bianchi come la morte mi ero fatta un’idea tutta mia: nebulosa, come tutte le nozioni comprese soltanto a metà che fluttuano vaghe dentro la testa dei bambini, ma stranamente efficace.
Il testo di queste pagine introduttive si riferiva alle illustrazioni che seguivano e dava un senso alla roccia che si ergeva solitaria su un mare di onde e spruzzi, alla carcassa dell’imbarcazione arenata su un litorale deserto, alla luna fredda e spettrale che scrutava dall’alto, attraverso banchi di nubi, un relitto che stava per affondare.
Non so dire quali sentimenti abitassero l’assoluta solitudine del camposanto con le sue lapidi incise, il cancello e i due alberi, l’orizzonte basso, stretto da un muro rotto, e la falce di luna crescente, appena sorta a testimoniare l’ora della sera.
Le due navi immobili su un mare in bonaccia mi sembravano fantasmi marini.
Il demonio che sistemava la sacca sulle spalle del ladro lo saltavo in tutta fretta: era un’immagine che mi terrorizzava. Facevo lo stesso con quell’essere nero e cornuto che se ne stava in disparte, seduto su una roccia a osservare, da lontano, un gruppo di persone radunate attorno a una forca.
Ogni immagine raccontava una storia, spesso impenetrabile per il mio intelletto ancora immaturo e per i miei sentimenti non del tutto formati, eppure sempre carica di un profondo interesse.
Interessante come le storie che qualche volta, nelle sere d’inverno, ci raccontava Bessie, quand’era di buonumore: portava il tavolo da stiro nella stanza dei bambini, vicino al caminetto, ci permetteva di sederci lì attorno e, mentre ripassava le gale di pizzo di Mrs Reed e arricciava i bordi della sua cuffia da notte, nutriva la nostra vorace curiosità con storie d’amore e di avventura prese da vecchie fiabe e da antiche ballate, o dalle pagine di Pamela e di Enrico, Conte di Moreland.2 Con il Bewick sulle ginocchia mi sentivo felice, felice a modo mio, almeno.
Temevo solo di essere interrotta, cosa che avvenne troppo presto.
La porta del tinello si aprì.
Ehi, Madama Musona!
tuonò la voce di John Reed, poi fece silenzio: la stanza sembrava vuota.
Dove diamine s’è cacciata!
continuò.
Lizzy! Georgy!
Qui Joan non c’è.
Andate a dire alla mamma che è uscita sotto la pioggia, quella bestiaccia! Meno male che ho tirato la tenda, pensai, e desiderai con tutta me stessa che non scoprisse il mio nascondiglio. Da solo, John Reed, non l’avrebbe di certo trovato.
Non era svelto né di sguardo né di ingegno, ma ecco che Eliza si affacciò alla porta e disse subito: È sul sedile della finestra, Jack, ci scommetto.
Uscii immediatamente dal mio nascondiglio perché tremavo all’idea di essere trascinata fuori dal Jack in questione.
Cosa vuoi?
domandai, diffidente e imbarazzata.
Devi dire ‘Cosa desiderate, signorino Reed?’ fu la risposta.
Voglio che vieni qui, quindi si mise a sedere e mi fece cenno di avvicinarmi e di fermarmi davanti a lui. John Reed era un collegiale di quattordici anni; aveva quattro anni più di me, che ne avevo dieci.
Era grande e ben piantato per la sua età, con la pelle scura e spenta, dall’aspetto malaticcio, i lineamenti marcati nel viso largo, braccia e gambe tozze, mani e piedi enormi.
Di solito a tavola si strafogava, così diventava bilioso, gli occhi gli si facevano vaghi e velati e le guance flaccide.
In quel periodo sarebbe dovuto essere a scuola, ma la sua mamma aveva deciso di tenerlo a casa per un paio di mesi in considerazione della sua salute cagionevole.
Mr Miles, l’insegnante, sosteneva che sarebbe stato molto meglio se da casa gli avessero mandato meno tortini e dolcetti; ma il cuore di mamma si ribellava a un giudizio tanto severo e propendeva invece per la più raffinata opinione che il colorito giallastro di John fosse dovuto al troppo studio e forse alla nostalgia di casa.
Con la madre e le sorelle John era poco affettuoso, con me era ostile. Mi tiranneggiava e mi tormentava, non due o tre volte alla settimana, non una o due volte al giorno, ma di continuo.
Tutti i miei nervi tremavano di paura e ogni fibra del mio corpo si contraeva quando si avvicinava.
C’erano momenti in cui ero fuori di me dal terrore che mi incuteva, perché non avevo nessuno che mi difendesse dalle sue minacce e vessazioni; la servitù non voleva offendere il padroncino prendendo le mie parti contro di lui e Mrs Reed, a questo proposito, era cieca e sorda: non lo vedeva mai quando mi picchiava né lo sentiva mentre mi offendeva, benché talvolta lo facesse in sua presenza, ma più spesso alle sue spalle.
Abituata com’ero, con John, a obbedire, mi avvicinai alla poltrona dov’era seduto; passò tre minuti circa a farmi le boccacce, tirando fuori la lingua più che poteva, attento però a non farla staccare.
Sapevo che di lì a poco mi avrebbe picchiato e, mentre aspettavo con timore il colpo, meditavo sulla ripugnante bruttezza del mio aguzzino. Forse me lo lesse in faccia visto che, tutt’a un tratto, senza parlare e senza preavviso, mi colpì con violenza.
Barcollai e, cercando di riprendere l’equilibrio, indietreggiai di qualche passo dalla sua poltrona.
Questo è per l’impudenza con cui prima hai risposto alla mamma, disse, e per il tuo modo vigliacco di nasconderti dietro le tende e per lo sguardo che avevi negli occhi due minuti fa, brutta schifosa!
Avvezza alle ingiurie di John Reed, a rispondergli non ci pensavo proprio; pensavo solo a come reggere il colpo che di sicuro sarebbe seguito all’insulto.
Cosa ci facevi dietro la tenda?
domandò.
Leggevo.
Fa’ vedere il libro.
Tornai alla finestra e gli riportai il libro. Non hai nessun diritto di prendere i nostri libri.
Dipendi da noi, dice la mamma; non hai soldi, tuo padre non ti ha lasciato niente; dovresti chiedere l’elemosina e non certo vivere qui insieme a figli di signori come noi, mangiare quello che mangiamo noi e vestirti a spese della mamma.
Adesso te lo insegno io a frugare nella mia libreria: i libri sono miei, tutta la casa è mia o lo sarà nel giro di qualche anno.
Mettiti in piedi vicino alla porta, lontana dallo specchio e dalle finestre.
Lo feci, senza intuire all’inizio quali fossero le sue reali intenzioni; ma quando lo vidi sollevare in aria il libro, soppesarlo e prepararsi a scagliarlo, d’istinto provai a scansarmi, con un grido di paura; non abbastanza in fretta, però.
Il tomo prese il volo e mi colpì. Nel cadere a terra, battei la testa contro la porta e mi ferii. La ferita sanguinava e faceva parecchio male; il terrore aveva superato la misura e subentrarono sentimenti di altro tipo.
Cattivo, crudele!
dissi.
Sei un assassino, un negriero, un imperatore romano!
Avevo letto la Storia di Roma di Goldsmith3 e mi ero fatta un’idea di Nerone, Caligola e via di seguito.
Poi avevo stabilito, tra me e me, dei paragoni che non avrei mai immaginato di poter esprimere ad alta voce.
Cosa?
Cosa?
urlò.
Che mi ha detto, quella? Eliza, Georgiana, l’avete sentita?
E io non dovrei dirlo alla mamma?
Ma prima... Mi si lanciò addosso a testa bassa.
Sentii che mi afferrava i capelli e la spalla; si era avventato su un essere disperato.
Vedevo davvero in lui un tiranno e un assassino.
Sentii qualche goccia di sangue colarmi dalla testa giù lungo il collo e provai un dolore indistinto e lancinante; per un momento queste sensazioni prevalsero sulla paura e reagii alla cieca, ormai fuori di me.
Non so dire con precisione come menai le mani, ma solo che lui mi chiamava Schifosa!
Schifosa!
e urlava a squarciagola. Il soccorso, per lui, non tardò ad arrivare.
Eliza e Georgiana si erano precipitate da Mrs Reed, che era salita al piano di sopra: piombò sulla scena, seguita da Bessie e da Abbot, la cameriera.
Ci divisero, e le sentii dire: Santo cielo! Si è scagliata sul signorino John come una furia!.
Mai visto uno spettacolo così violento!
Poi Mrs Reed aggiunse: Portatela nella stanza rossa e chiudetecela dentro.
In un lampo, fui afferrata da quattro mani e portata di sopra.
Capitolo II Opposi resistenza per tutto il tragitto: una novità per me, per Bessie e Miss Abbot invece soltanto una circostanza che rafforzò notevolmente la cattiva opinione che già nutrivano nei miei riguardi. Il fatto è che non ero molto in me; o meglio, ero fuori di me, per dirla alla francese.
Mi rendevo conto che la ribellione di un attimo mi aveva già resa passibile di punizioni inaudite e, come ogni schiavo ribelle, mi sentivo determinata, nella mia disperazione, ad andare fino in fondo.
Tenetele ferme le braccia, Miss Abbot.
Sembra una gatta furiosa. Che vergogna!
Che vergogna!
gridava la cameriera della signora.
Che condotta riprovevole, Miss Eyre, colpire un giovanotto a modo, figlio della tua benefattrice!
Il tuo padroncino!
Padrone?
Come sarebbe a dire?
Sono forse una serva?
No, sei meno di una serva, visto che non fai niente per mantenerti. Qua, mettiti a sedere e rifletti sulla tua malvagità. Nel frattempo mi avevano portato nella stanza indicata da Mrs Reed e mi avevano costretto a sedermi su uno sgabello. Il mio primo impulso fu di saltare in piedi come una molla, ma due paia di mani mi bloccarono all’istante. Se non stai ferma, ci toccherà legarti, disse Bessie. Miss Abbot, datemi le vostre giarrettiere; le mie, da sole, le spezzerebbe in un attimo. Miss Abbot si voltò per togliere dalla coscia robusta il legaccio richiesto. Questi preparativi per legarmi e la nuova ignominia che comportavano calmarono un po’ la mia furia.
Non toglietevele, gridai, non mi muoverò. A riprova di ciò, mi aggrappai con le mani al sedile. Sarà meglio per te, disse Bessie.
E quando fu certa che mi fossi calmata davvero, allentò la presa; dopo di che, lei e Miss Abbot rimasero a guardarmi, a braccia incrociate, con aria accigliata e diffidente, quasi non credessero che fossi rinsavita.
Non l’aveva mai fatto prima, disse infine Bessie, rivolgendosi alla cameriera.
Ma lo covava dentro da sempre, fu la risposta.
Ho detto spesso alla signora cosa ne penso di questa bambina e la signora era d’accordo con me.
È un esserino subdolo; non ho mai visto una ragazzina della sua età così falsa.
Bessie non rispose; ma poco dopo, rivolgendosi a me, disse: Dovresti renderti conto, signorina, che hai un obbligo di riconoscenza nei confronti di Mrs Reed: è lei a mantenerti e, se ti abbandonasse, ti toccherebbe andare in orfanotrofio.
A queste parole non avevo niente da replicare; non mi erano nuove.
I miei ricordi più lontani contenevano già allusioni di questo genere.
Tali richiami alla mia condizione di dipendenza erano diventati, per il mio orecchio, un vago ritornello, molto penoso e deprimente ma comprensibile solo a metà.
Miss Abbot aggiunse: E non dovresti considerarti allo stesso livello delle signorine Reed e del padroncino Reed solo perché la signora, bontà sua, vi cresce tutti insieme.
Loro avranno un sacco di soldi e tu non avrai niente.
Ti conviene mostrarti umile e cercare di ingraziarteli.
Lo diciamo per il tuo bene, aggiunse Bessie, senza durezza nella voce, dovresti cercare di renderti utile e farti apprezzare, così, forse, potrai sentirti a casa tua, qui; ma se ti mostri irascibile e maleducata, la signora ti manderà via, ne sono sicura.
E poi, disse Miss Abbot, Dio ti punirà.
Potrebbe fulminarti nel bel mezzo di un capriccio e allora dove andresti a finire? Andiamo, Bessie, lasciamola sola. Non vorrei essere come lei per nulla al mondo.
Quando sarai sola, di’ le tue preghiere, Miss Eyre; perché, se non ti penti, potrebbe venir giù dalla cappa del camino qualcosa di brutto e cattivo e portarti via.
Se ne andarono, tirandosi dietro la porta e chiudendola a chiave.
La stanza rossa era una camera quadrata dove si dormiva molto di rado, anzi quasi mai, a meno che un afflusso eccezionale di ospiti a Gateshead Hall non rendesse necessario utilizzare tutti i locali a disposizione; eppure era una delle camere più ampie e sontuose della casa.
Un letto a baldacchino sostenuto da massicce colonne di mogano e drappeggiato con tende di damasco rosso cupo si ergeva al centro come un tabernacolo; le due ampie finestre, con gli scuri sempre chiusi, erano seminascoste da festoni e panneggi della stessa stoffa; il tappeto era rosso; il tavolo ai piedi del letto era coperto da una stoffa cremisi; le pareti erano di un fulvo chiaro, ravvivato da un tocco di rosa; l’armadio, la toletta, le sedie erano di vecchio mogano scuro e lucido.
E da queste ombre profonde all’intorno spuntava fuori, di un bianco abbagliante, l’alta pila dei materassi e dei cuscini, rivestita da un candido copriletto di Marsiglia.
Non meno maestosa era una grande poltrona imbottita accanto alla testata del letto, anch’essa bianca, con un poggiapiedi davanti che aveva tutto l’aspetto, pensai, di un pallido trono.4 Questa stanza era fredda, perché dentro il fuoco vi si accendeva di rado; era silenziosa, perché lontana dalla stanza dei bambini e dalla cucina; solenne, perché solitamente poco abitata.
Soltanto la domestica vi veniva il sabato per togliere dagli specchi e dai mobili la polvere che vi si era silenziosamente depositata durante la settimana; e la stessa Mrs Reed, a rari intervalli, la visitava per riesaminare il contenuto di un certo cassetto segreto dell’armadio, dove erano riposte varie pergamene, il suo portagioie e una miniatura del marito morto. E in queste ultime parole è custodito il segreto della stanza rossa, il sortilegio che la relegava a una forzata solitudine a dispetto della sua grandiosità. Mr Reed era morto da nove anni. Era in questa camera che aveva esalato il suo ultimo respiro, qui era stato esposto il suo corpo, da qui la sua bara era stata portata via dai becchini; e, da quel giorno, un senso di cupa sacralità l’aveva difesa da intrusioni troppo frequenti.
Il sedile su cui Bessie e l’acida Miss Abbot m’avevano lasciato inchiodata era un basso sgabello imbottito vicino al caminetto di marmo; il letto s’ergeva davanti a me; alla mia destra c’era l’armadio alto e cupo con riflessi smorzati e irregolari che increspavano la lucentezza dei pannelli; alla mia sinistra le finestre tappate dalle tende; nel mezzo, un grande specchio rifletteva la solennità disabitata del letto e della stanza.
Non ero del tutto sicura che avessero chiuso a chiave la porta; e, non appena trovai il coraggio di muovermi, mi alzai e andai a vedere.
Ahimè, era proprio chiusa!
Nessuna prigione era mai stata più sicura.
Per tornare dov’ero, dovetti passare davanti allo specchio; il mio sguardo affascinato esplorò senza volerlo la profondità che gli svelava.
In quella vuota visione sembrava tutto più freddo e buio di quanto non fosse in realtà, e quella strana figurina che mi fissava con il viso pallido, le braccia come macchie nell’oscurità e gli occhi lucidi di paura che si muovevano laddove ogni altra cosa era immobile, mi fece l’effetto di un vero fantasma: sembrava uno di quei minuscoli spiritelli, metà fate e metà folletti, che nei racconti serali di Bessie spuntavano fuori, nelle brughiere, da vallette solitarie ricoperte di felci e apparivano davanti agli occhi di viaggiatori ritardatari.
Tornai al mio sgabello. In quel momento mi assalì una paura superstiziosa, ma non era ancora giunta l’ora della sua vittoria definitiva.
Il mio sangue era ancora caldo, l’impeto dello schiavo ribelle mi sosteneva ancora con la sua dolente energia; dovevo arginare il flusso rapido dei ricordi prima di arrendermi al tragico presente.
Tutte le violente tirannie di John Reed, tutta l’orgogliosa indifferenza delle sorelle, tutta l’avversione della madre, tutta la parzialità della servitù si sollevarono nella mia mente sconvolta come una feccia scura in un pozzo torbido.
Perché dovevo sempre sopportare, essere sempre maltrattata, sempre accusata e condannata per sempre?
Perché non riuscivo mai a essere benvoluta?
Perché ogni sforzo di accattivarmi una qualche simpatia risultava sempre inutile?
Eliza, che era testarda ed egoista, veniva rispettata.
A Geor giana, che era viziata, caustica e vendicativa, pignola e arrogante nei modi, veniva permesso e perdonato tutto.
La sua bellezza, le guance rosee e i riccioli d’oro suscitavano il favore di chiunque la guardasse e le giustificavano ogni sua colpa.
John non veniva mai rimproverato, né tanto meno punito, sebbene torcesse il collo ai piccioni, uccidesse i piccoli dei pavoni, aizzasse i cani contro le pecore, strappasse gli acini d’uva e spezzasse i germogli delle piante più pregiate della serra.
Poi chiamava la madre vecchia mia, talvolta la prendeva pesantemente in giro per la sua pelle scura, simile alla propria; di fronte alle sue richieste era menefreghista e maleducato. Spesso e volentieri strappava e rovinava i suoi vestiti di seta. E, nonostante tutto, continuava a essere il suo tesoruccio. Io non osavo farmi trovare in difetto, mi sforzavo in ogni modo di compiere il mio dovere, ed ero considerata ribelle e irritante, musona e subdola, da mattina a pomeriggio e da pomeriggio a sera. La testa mi faceva ancora male e continuava a sanguinare per il colpo e la caduta di prima.
Nessuno aveva rimproverato John per avermi picchiata senza averne motivo; invece io, per aver reagito e cercato di evitare altre assurde violenze, ero stata investita dalla riprovazione generale.
Non è giusto! Non è giusto!
mi diceva la ragione, spinta da un impulso lancinante a una reazione precoce anche se passeggera, e la Volontà, anch’essa in fermento, mi suggeriva singolari espedienti per sottrarmi a quell’oppressione insopportabile, come scappare di casa o, se la cosa non era fattibile, smettere di mangiare e di bere e lasciarmi morire.
In quale costernazione si trovava il mio spirito, quel terribile pomeriggio!
Com’era in tumulto il mio cervello e come si ribellava il mio cuore! E tuttavia in quale oscurità, in quale fitta ignoranza veniva combattuta quella battaglia interiore! Non ero capace di rispondere a questa incessante domanda del cuore: perché soffrivo così?
Oggi, a distanza di... non dirò quanti anni, lo vedo chiaramente.
A Gateshead Hall ero una nota stonata, non assomigliavo a nessuno, non avevo niente in comune con Mrs Reed o con i suoi figli o con i suoi scelti servitori.
Se loro non mi amavano, io di certo non li amavo di più.
Non erano tenuti a considerare con affetto un essere che non poteva simpatizzare con nessuno di loro; un essere diverso, opposto a loro per carattere, capacità, inclinazione; un essere inutile, incapace di servire i loro interessi o di contribuire al loro benessere; un essere dannoso che covava i germi dell’indignazione per il trattamento che gli riservavano, del disprezzo per i loro giudizi.
So che, se fossi stata una bambina gioiosa, brillante, spensierata, esigente, bella e vivace pur rimanendo lo stesso dipendente e senza amici –, Mrs Reed mi avrebbe sopportato con maggiore benevolenza; i suoi figli avrebbero nutrito nei miei confronti qualcosa di più di una simpatia fra coetanei; la servitù sarebbe stata meno incline a far di me il capro espiatorio dei ragazzi di casa.
La luce del giorno cominciò ad abbandonare la stanza rossa; erano passate le quattro e il pomeriggio nuvoloso volgeva a un tetro crepuscolo.
Sentivo la pioggia che continuava a picchiettare senza posa contro la finestra delle scale e il vento che ululava nel boschetto dietro l’atrio.
A poco a poco divenni fredda come una pietra e allora il mio coraggio svanì.
Il mio abituale atteggiamento sottomesso, fatto di insicurezza e di sconsolato abbattimento, cadde come pioggia sulle braci della mia rabbia che si stavano ormai raffreddando. Tutti dicevano che ero cattiva, e forse lo ero davvero; non avevo poco prima concepito l’idea di lasciarmi morire di fame?
Era di certo un crimine; e io ero pronta a morire? O forse la cripta sotto il coro della chiesa di Gateshead era una meta invitante? In quella cripta, avevo sentito dire, era sepolto Mr Reed.
Per associazione di idee, cominciai a pensare a lui e mi soffermai su questo pensiero con paura crescente.
Non potevo ricordarmelo, però sapevo che era mio zio diretto, il fratello di mia madre, che mi aveva accolto in casa sua quando ero rimasta orfana e che nei suoi ultimi istanti di vita aveva fatto promettere a Mrs Reed che mi avrebbe cresciuta e allevata come uno dei suoi figli. Mrs Reed, probabilmente, era convinta di aver tenuto fede a questa promessa; e in realtà l’aveva fatto per quanto glielo permetteva la sua natura. Ma come avrebbe potuto amare davvero un’intrusa che non apparteneva alla sua famiglia e a cui, dopo la morte del marito, non era più legata da nessun vincolo?
Doveva essere stata una vera seccatura per lei vedersi costretta da una promessa estorta in punto di morte a far da madre a una ragazzina stramba che non riusciva ad amare e a vedere un’estranea che non le andava per niente a genio impiantarsi stabilmente all’interno del suo nucleo familiare.
Mi venne in mente una strana idea.
Non avevo dubbi non li avevo mai avuti che se Mr Reed fosse stato ancora vivo mi avrebbe trattato bene; e in quel momento, mentre ero seduta a guardare il letto bianco e le pareti in ombra, volgendo di tanto in tanto l’occhio affascinato verso i sinistri riflessi dello specchio, mi ricordai di aver sentito storie di morti che si rigiravano nella tomba perché erano state violate le loro ultime volontà e che tornavano sulla terra per punire gli spergiuri e vendicare gli oppressi.
Così immaginai che lo spirito di Mr Reed, tormentato dalle ingiustizie subite dalla figlia di sua sorella, potesse abbandonare la sua dimora la cripta della chiesa o il mondo sconosciuto dei defunti e apparirmi davanti, in questa camera. Asciugai le lacrime e soffocai i singhiozzi, per paura che una qualsiasi manifestazione di dolore violento potesse risvegliare una voce soprannaturale per confortarmi o potesse far emergere dal buio un volto circonfuso di luce che si chinasse su di me con insolita pietà.
Sentivo che questa idea, in teoria consolatoria, sarebbe stata spaventosa se si fosse realizzata. Cercai di soffocarla con tutte le mie forze, cercai di mantenere la calma.
Mi scostai i capelli dagli occhi, alzai la testa e tentai, facendomi coraggio, di guardarmi intorno, nella stanza buia; e proprio in quel momento una luce baluginò sulla parete.
Era forse, mi chiesi, un raggio di luna che penetrava da qualche fessura degli scuri?
No, la luce della luna era ferma, e questa si muoveva; mentre la fissavo, scivolò fino al soffitto e tremolò sopra la mia testa.
Ora come ora, posso facilmente ipotizzare che questo fascio di luce fosse, con ogni probabilità, il riverbero di una lanterna che qualcuno portava con sé mentre attraversava il prato; ma in quel frangente, con la mente già predisposta all’orrore e i nervi scossi dall’agitazione, pensai che quel bagliore rapido e guizzante annunciasse una visione che veniva dall’altro mondo.
Avevo il cuore in tumulto e la testa che mi scoppiava; un suono, che mi parve un battito di ali, mi riempì le orecchie.
Mi sentivo oppressa, soffocata; ogni resistenza venne meno. Lanciai un grido selvaggio, involontario. Mi precipitai alla porta e armeggiai con la serratura, in un tentativo disperato. Sentii un rincorrersi di passi lungo il corridoio, un giro di chiave, ed entrarono Bessie e Abbot.
Miss Eyre, ti senti male?
disse Bessie.
Che grido tremendo!
Mi ha attraversato da parte a parte!
esclamò Abbot.
Fatemi uscire!
Lasciatemi andare nella stanza dei bambini!
le supplicavo.
E perché?
Ti sei fatta male? Hai visto qualcosa?
domandò di nuovo Bessie.
Sì!
Ho visto una luce e ho pensato che stesse per apparirmi un fantasma.
Nel frattempo avevo afferrato la mano di Bessie e lei non la ritrasse di scatto.
L’ha fatto apposta, a gridare, dichiarò Abbot con aria contrariata.
E che grido!
Se le fosse successo qualcosa di grave, potremmo pure scusarla, ma voleva solo farci correre qui tutte e due.
Li conosco bene, io, i suoi trucchetti pestiferi. Che succede qui?
chiese perentoria un’altra voce; e Mrs Reed arrivò dal corridoio, con la cuffia tutta svolazzante e preceduta da tempestosi fruscii di vesti.
Abbot, Bessie, mi pareva di avervi ordinato di lasciare Jane Eyre nella stanza rossa finché non fossi venuta a prenderla io stessa.
Miss Jane gridava così forte, signora, obiettò Bessie. E voi lasciatela gridare, fu la sola risposta.
Lascia andare la mano di Bessie, ragazzina. Non riuscirai a cavartela con questi mezzucci, stanne certa.
Detesto gli imbrogli, specie nei bambini; è mio dovere dimostrarti che i trucchetti non servono a niente.
Adesso resterai qua dentro un’ora in più, e ti libererò solo se te ne starai zitta e buona, senza provare a ribellarti.
Oh, zia!
Abbiate pietà!
Perdonatemi!
Non ci resisto più qua dentro.
Punitemi in qualche altro modo! Ne morirò se... Silenzio!
Trovo questa veemenza davvero insopportabile, e sono sicura che per lei fosse proprio così.
Ai suoi occhi ero un’attrice nata; mi considerava come se fossi una combinazione di passioni violente, meschinerie e pericolosa ambiguità.
Dopo che Bessie e Abbot si furono ritirate, Mrs Reed, stufa della mia angoscia, divenuta convulsa, e dei singhiozzi selvaggi, mi spinse bruscamente indietro e mi chiuse dentro, senza aggiungere una parola.
La sentii allontanarsi. E subito dopo che se ne fu andata, ebbi una specie di malore: lo svenimento chiuse la scena.
Capitolo III La prima cosa che ricordo è di essermi svegliata con la sensazione di aver avuto un incubo terrificante e di vedere, davanti a me, un sinistro bagliore rosso, percorso da fitte sbarre nere.
Sentivo anche delle voci sorde, come smorzate dal rumore del vento o dell’acqua. L’agitazione, l’insicurezza e un senso di orrore che dominava su tutto mi annebbiavano la mente. In breve mi resi conto che qualcuno si stava occupando di me, mi aiutava a tirarmi su e a rimanere seduta con una delicatezza che nessuno mai, prima di allora, aveva usato nel sollevarmi o sorreggermi. Appoggiai la testa su un cuscino o un braccio, e mi tranquillizzai. Altri cinque minuti e la nube dello smarrimento si dissolse. Capii chiaramente che mi trovavo nel mio letto e che il bagliore rosso era il fuoco della stanza dei bambini. Era notte.
Sul tavolo ardeva una candela; ai piedi del letto c’era Bessie con una catinella in mano e al mio capezzale era seduto un signore, chino su di me.
Quando compresi che nella stanza c’era un estraneo, qualcuno che non apparteneva a Gateshead e non aveva nessun legame con Mrs Reed, provai un sollievo indicibile e un confortante senso di protezione e sicurezza.
Distolsi lo sguardo da Bessie e scrutai il volto dell’uomo: lo conoscevo, era Mr Lloyd, un farmacista che Mrs Reed chiamava ogni tanto, quando si ammalava qualcuno della servitù.
Per lei e per i figli si rivolgeva a un medico. Allora, chi sono? domandò. Pronunciai il suo nome e, allo stesso tempo, gli diedi la mano.
Lui la prese, sorrise e mi disse: Tra poco staremo benissimo.
Poi mi fece stendere e si rivolse a Bessie, incaricandola di stare attenta che durante la notte non mi disturbasse nessuno.
Dopo averle dato qualche altra istruzione e aver dichiarato che il giorno seguente sarebbe ritornato, con mio grande dispiacere se ne andò. Mi ero sentita così protetta e sostenuta mentre era seduto al mio capezzale!
E appena chiuse la porta dietro di sé, la stanza si scurì tutta e il mio cuore sprofondò di nuovo, sotto il peso di un’indicibile tristezza.
Perché non dormi un po’, signorina?
domandò Bessie, con una certa dolcezza.
Non osavo quasi risponderle, per paura che la frase successiva potesse essere un rimprovero.
Ci proverò. Hai sete?
Ti senti di mangiare qualcosa?
No, grazie, Bessie.
Allora vado a dormire, visto che è mezzanotte passata; ma chiamami pure se durante la notte hai bisogno di qualcosa.
Che straordinaria gentilezza!
Presi coraggio e le domandai: Bessie, che cos’ho?
Sono malata?.
Ti sei sentita male nella camera rossa, a furia di piangere, credo.
Presto ti sentirai meglio, senza ombra di dubbio. Bessie entrò nella stanza della domestica, lì accanto.
La sentii dire: Sarah, venite a dormire con me nella stanza dei bambini; stanotte non me la sento proprio di rimanere sola con quella povera bambina.
Potrebbe morire! È così strano che abbia avuto quel malore! Chissà se ha visto qualcosa! La signora è stata un po’ troppo severa. Sarah tornò con lei.
Si misero a letto e parlottarono tra loro per una mezz’ora, prima di addormentarsi.
Colsi alcuni frammenti della loro conversazione, dai quali potei arguire anche troppo chiaramente quale fosse il principale argomento di discussione.
Le è passato accanto qualcosa, tutto vestito di bianco, poi è svanito... Con appresso un grosso cane nero... Tre colpi secchi alla porta della camera... Una luce al camposanto proprio sopra la sua tomba ecc. ecc. Alla fine si addormentarono; il fuoco e la candela si spensero.
Quanto a me, trascorsi le ore di quella lunga notte in una paurosa veglia; le orecchie, gli occhi e la mente erano parimenti tesi per il terrore, un terrore che solo i bambini riescono a provare.
All’incidente della stanza rossa non seguì nessuna malattia grave e lunga; fu solo un duro colpo per i miei nervi, tanto che ne sento ancora oggi le conseguenze.
Proprio così, Mrs Reed, devo a voi certi feroci e lancinanti tormenti psichici, ma devo perdonarvi, perché non sapevate quello che stavate facendo5: nel ridurmi il cuore a brandelli, pensavate solo di estirpare le mie cattive inclinazioni.
Il giorno dopo, verso mezzogiorno, alzata e vestita, me ne stavo seduta accanto al caminetto della stanza dei bambini, avvolta in uno scialle. Fisicamente mi sentivo stanca e debilitata; ma il mio male peggiore era un’indicibile tristezza di spirito, una tristezza che mi faceva sgorgare lacrime silenziose a non finire. Non facevo in tempo ad asciugare dalla guancia una gocciolina salata che subito ne veniva giù un’altra. Eppure, pensavo, avrei dovuto essere felice perché in casa non c’era nessuno dei Reed: erano usciti in carrozza con la loro mamma.
Anche Abbot era in un’altra stanza, a cucire, e Bessie, tutta indaffarata a sistemare i giocattoli e a riordinare i cassetti, mi rivolgeva di tanto in tanto qualche parola d’insolita gentilezza.
Questa situazione per me, abituata com’ero a una vita di continui rimproveri e di impegno misconosciuto, avrebbe dovuto essere un paradiso di pace; ma di fatto i miei poveri nervi erano così malridotti che non c’era quiete che potesse dar loro sollievo né gioia che potesse stimolarli e allietarli.
Bessie era scesa in cucina e tornò con una crostatina posata su un bel piatto di porcellana cinese, tutto colorato, su cui era dipinto un uccello del paradiso, annidato in una ghirlanda di convolvoli e boccioli di rosa, che suscitava in me, ogni volta che lo vedevo, un entusiastico sentimento di ammirazione.
Avevo spesso chiesto di poter prendere in mano quel piatto, per esaminarlo più da vicino, ma fino a quel momento non ero mai stata considerata degna di tale privilegio. Questo piattino prezioso adesso era sulle mie ginocchia e mi si invitava cordialmente a mangiare il delicato pasticcino che vi era sopra.
Concessione inutile!
Che arrivava troppo tardi, come tante altre cose spesso desiderate e rinviate in continuazione! Non riuscivo a mangiare la crostatina; e le piume dell’uccello, i colori dei fiori mi sembravano insolitamente sbiaditi. Misi da parte piatto e crostata.
Bessie mi chiese se volevo un libro: la parola libro agì come uno stimolo fugace, così la pregai di andarmi a prendere dalla biblioteca I viaggi di Gulliver.
Quel libro l’avevo letto e riletto con grande passione. Lo consideravo un racconto di fatti reali e risvegliava in me un interesse più profondo di quanto non facessero le fiabe.
Riguardo ai folletti, dopo averli cercati invano tra foglie di digitali e campanule, sotto i funghi e sotto l’edera strisciante che ricopriva i vecchi muri, mi ero ormai arresa alla triste evidenza che dovevano aver lasciato l’Inghilterra alla volta di qualche terra selvaggia, piena di boschi incontaminati e rigogliosi e poco abitata; mentre ero convinta che Lilliput e Brobdingnag fossero parti solide della superficie terrestre.
E non avevo dubbi che un giorno o l’altro, durante un lungo viaggio, avrei potuto vedere con i miei occhi i campicelli, le casette, gli alberelli, gli omini minuscoli, le mucche, le pecore e gli uccelli in miniatura del primo regno; e i campi di grano alti come foreste, i poderosi mastini, i gatti mostruosi, gli uomini e le donne torreggianti dell’altro regno. Tuttavia, quando mi ritrovai fra le mani questo volume prediletto, mentre lo sfogliavo, cercando tra le sue meravigliose illustrazioni l’incanto che fino ad allora vi avevo sempre trovato, mi parve tutto così inquietante e pauroso: i giganti erano folletti smunti, i pigmei diavoletti malefici e spaventosi, Gulliver un povero vagabondo che errava per regioni desolate e pericolose.6 Chiusi il libro non avevo più il coraggio di leggerlo e lo posai sul tavolo, accanto alla crostata che non avevo nemmeno assaggiato.
Bessie aveva finito di spolverare e riordinare la stanza.
Si lavò le mani, aprì un piccolo cassetto pieno di splendidi scampoli di seta e raso e si mise a preparare un cappellino nuovo per la bambola di Georgiana.
Intanto cantava.
La canzone diceva: I giorni dei nostri vagabondaggi, tanto tempo fa.7 Questa canzone l’avevo già sentita tante volte, e sempre con grandissimo piacere; perché Bessie aveva una voce dolce, o almeno così mi sembrava.
Ma in quel momento, nonostante la sua voce fosse ancora dolce, quella melodia mi trasmise una tristezza indescrivibile.
A volte, assorbita com’era dal suo lavoro, cantava il ritornello a voce bassa, strascicando le parole: quel tanto tempo fa prendeva la tristissima cadenza di un inno funebre.
Passò poi a un’altra ballata, questa davvero struggente.
Dolenti i piedi e stanche son le membra, selvagge le montagne, lunga la stradella; senza luna della notte scenderà la cupa ombra sul sentiero della povera orfanella.
Come mai sola mi mandarono lontano, nella vasta brughiera dove pietra su pietra s’affastella?
Solo gli angeli che non hanno il duro cuore umano vegliano sui passi della povera orfanella.
Distante e delicata la brezza entra in azione, spazza via le nubi e mostra limpida una stella: è la misericordia di Dio che emana protezione, speranza e conforto per la povera orfanella.
E anche se dal ponte rotto cadessi in un burrone o nel fango finissi, attratta da una falsa luce bella, il Padre manterrà la promessa e la benedizione, e accoglierà in seno la povera orfanella.
C’è un pensiero che mi dà forza e coraggio: se senza tetto né famiglia il cor s’arrovella, nella casa del Cielo troverò ausilio e agio, perché Dio è amico della povera orfanella.
Su, Miss Jane, non piangere, disse Bessie quando ebbe finito.
Era come dire al fuoco: Non bruciare!.
Ma come poteva anche solo intuire la pena morbosa di cui ero preda?
Durante la mattinata tornò Mr Lloyd.
Come, già in piedi! disse, entrando in camera.
Allora, tata, come si sente la piccola?
Bessie rispose che stavo benissimo.
Se così fosse, dovrebbe avere un’aria più allegra.
Venite qui, signorina Jane; vi chiamate Jane, giusto?
Sissignore. Jane Eyre.
Ma voi avete pianto, signorina Jane Eyre.
Sapete dirmi perché? Vi fa male qualcosa?
No, signore.
Ah!
Forse piange perché non è potuta uscire in carrozza con la signora, intervenne Bessie.
Non credo proprio!
È troppo grande per simili capricci. Anch’io la pensavo così.
Allora, ferita nel mio amor proprio dalla falsa accusa, replicai al volo: In vita mia, non ho mai pianto per una cosa del genere.
Io odio uscire in carrozza.
Piango perché sono infelice. Oh, via, signorina!
disse Bessie.
Il buon farmacista sembrava un po’ perplesso. Ero in piedi davanti a lui: mi guardava fisso.
I suoi occhi erano piccoli e grigi, non molto brillanti, ma adesso, col senno di poi, potrei considerarli acuti.
Aveva un viso dai tratti duri, che lasciavano però trapelare una natura buona. Mi scrutò, senza fretta, poi disse: Che cos’è che vi ha fatto ammalare, ieri?.
È caduta, disse Bessie, intervenendo di nuovo a sproposito.
Caduta! E come?
È ritornata lattante?
Alla sua età non è capace di camminare da sola?
Avrà otto o nove anni.
Mi hanno buttato a terra, fu la mia schietta spiegazione, strappatami da un’altra fitta d’orgoglio ferito, ma non è per questo che mi sono ammalata, aggiunsi mentre Mr Lloyd prendeva un pizzico di tabacco.
Stava riponendo la tabacchiera nel taschino del panciotto, quando risuonò forte la campana per il pranzo della servitù.
Comprese di cosa si trattava.
È per voi, tata, disse, andate pure; aspetterò qui il vostro ritorno e intanto ne approfitterò per fare un certo discorsetto a Miss Eyre. Bessie avrebbe preferito rimanere, ma le toccò andare, perché a Gateshead Hall la puntualità ai pasti era rigidamente osservata.
Se non è stata la caduta a farvi ammalare, allora che cosa è stato?
continuò Mr Lloyd quando Bessie se ne fu andata.
Dopo che si è fatto buio, mi hanno rinchiuso in una stanza dove c’è un fantasma.
Vidi Mr Lloyd sorridere e accigliarsi al tempo stesso.
Un fantasma!
Certo, in fin dei conti siete pur sempre una bambina!
Avete paura dei fantasmi? Del fantasma di Mr Reed, sì.
È morto in quella stanza ed è lì che l’hanno lasciato esposto.
Di notte non ci entrerebbero né Bessie né gli altri, se potessero farne a meno; è stato crudele chiudermi là dentro da sola, senza nemmeno una candela, così crudele che secondo me non lo dimenticherò mai.
Sciocchezze!
Ed è questo che vi rende tanto infelice? Anche adesso che è giorno avete paura?
No, ma tra un po’ tornerà la notte.
E poi, io sono infelice, molto infelice, per altri motivi.
Quali altri motivi? Potete dirmene qualcuno?
Come avrei voluto dare una risposta esauriente a questa domanda!
E come era difficile metterla insieme, questa risposta!
I bambini hanno i loro sentimenti, ma sono incapaci di analizzarli; e se in parte ci riescono, col pensiero, non sanno poi come esprimere con parole il risultato del processo.
Eppure, per paura di perdere questa prima e unica occasione di alleviare la mia pena condividendola con qualcuno, riuscii, dopo un momento di turbamento, a formulare una risposta misera ma più sincera possibile.
Prima di tutto, non ho né padre né madre, né fratelli né sorelle.
Però avete una zia e dei cugini affettuosi.
Mi fermai di nuovo; poi balbettai, confusamente: Ma è stato John Reed a buttarmi a terra e mia zia a chiudermi nella camera rossa.
Mr Lloyd, per la seconda volta, tirò fuori la tabacchiera.
Non pensate che Gateshead Hall sia una casa bellissima?
chiese.
Non vi sentite fortunata a poter vivere in un posto del genere?
Non è casa mia, signore; e Abbot dice che ho meno diritto di una serva di stare qui.
Bah!
Non sarete tanto sciocca da voler lasciare un posto così splendido!
Se avessi un qualsiasi altro posto dove andare, sarei contenta di lasciarlo; ma non potrò andar via da Gateshead Hall fino a quando non sarò grande.
Forse potreste... chissà?
Avete altri parenti oltre a Mrs Reed?
Non mi pare, signore.
Nessuno da parte di vostro padre?
Non lo so.
L’ho chiesto a zia Reed una volta, e lei mi ha detto che forse ho dei parenti poveri, di origini modeste, che di cognome fanno Eyre, ma che di loro non sapeva niente.
Se così fosse, vi piacerebbe andare a stare da loro?
Ci pensai su.
La povertà fa paura agli adulti, ancor più ai bambini, perché non immaginano proprio che possa esistere una povertà attiva, laboriosa e rispettabile; a quella parola collegano soltanto vestiti stracciati, cibo insufficiente, focolari senza fuoco, maniere volgari e vizi deprecabili.
Per me, povertà era sinonimo di degrado. No, non mi piacerebbe stare con gente povera, fu la mia risposta.
Nemmeno se fossero gentili con voi? Scossi la testa.
Non riuscivo a vedere come i poveri potessero essere gentili; e poi imparare a parlare come loro, adottare i loro modi, essere maleducata, venir su come una di quelle povere donne che a volte vedevo allattare i propri bambini o lavare i panni sulla porta delle baracche del villaggio di Gateshead.
No, non ero abbastanza eroica per conquistare la libertà al prezzo della classe sociale. Ma i vostri parenti sono davvero così poveri?
Non hanno un lavoro? Non saprei.
Zia Reed dice che, se questi parenti esistono, sono di sicuro un branco di mendicanti.
A me non piacerebbe andare a mendicare. Vi piacerebbe andare a scuola? Mi fermai di nuovo a riflettere. Sapevo a malapena cosa fosse una scuola. Bessie a volte ne parlava come di un posto dove le signorine sedevano dritte come fusi, indossavano busti per correggere la postura e dovevano essere oltremodo raffinate e precise.
John Reed odiava la sua scuola e trattava male il suo insegnante; ma i gusti di John Reed non facevano testo per me, e se le notizie di Bessie sulla disciplina scolastica erano alquanto impressionanti, i particolari sui risultati raggiunti da quelle stesse signorine erano, ai miei occhi, non meno attraenti.
Millantava i loro quadri meravigliosi, raffiguranti paesaggi e fiori, le canzoni che sapevano cantare, i brani che sapevano suonare, le borsette che sapevano lavorare all’uncinetto, i libri francesi che sapevano tradurre.
Nell’ascoltarla mi veniva voglia di essere come loro. E poi la scuola sarebbe stata un cambiamento totale: implicava un lungo viaggio, una separazione netta da Gateshead, l’ingresso in una vita nuova.
Sì, credo che mi piacerebbe andare a scuola, fu la conclusione pronunciata in coda alle mie riflessioni.
Bene! Bene!
Chissà cosa ci riserva il futuro!
disse Mr Lloyd alzandosi.
Questa bambina dovrebbe cambiare aria e ambiente, aggiunse fra sé, i suoi nervi non sono in buono stato.
In quel momento tornò Bessie e, nello stesso istante, si sentì il rumore della carrozza sulla ghiaia del viale.
È la signora, tata?
chiese Mr Lloyd.
Gradirei parlare con lei, prima di andar via.
Bessie lo invitò ad accomodarsi nella sala da pranzo e gli fece strada. Durante il colloquio che poi ebbe con Mrs Reed, immagino, date le conseguenze, che il farmacista si arrischiò a consigliarle di mandarmi a scuola.
E senza dubbio il consiglio fu accolto con un certo entusiasmo perché una sera, mentre erano sedute a cucire nella stanza dei bambini, dopo che mi avevano messa a letto e mi credevano addormentata, Abbot disse a Bessie, al riguardo: La signora è, come dire, ben contenta di sbarazzarsi di una bambina così noiosa e malaticcia, che ha sempre l’aria di spiare tutto e tutti e di ordire subdoli complotti.
Immagino che Abbot mi considerasse una specie di Guy Fawkes8 in erba.
In quella stessa occasione venni a sapere per la prima volta, da alcune confidenze che Miss Abbot aveva fatto a Bessie, che mio padre era stato un povero pastore anglicano; che mia madre lo aveva sposato contro il volere dei suoi, i quali consideravano il matrimonio al di sotto della sua condizione; che mio nonno Reed si infuriò così tanto per la sua disobbedienza che la diseredò, lasciandola senza uno scellino; che un anno dopo il matrimonio mio padre contrasse il tifo visitando i poveri della grande città industriale dove si trovava la sua parrocchia e dove a quei tempi era dilagata l’epidemia; che mia madre fu contagiata da lui e che morirono entrambi, a un mese di distanza l’uno dall’altra.
Bessie, dopo aver sentito questa storia, sospirò e disse: Povera Miss Jane, è proprio da compatire, Abbot.
Sì, rispose Abbot, se fosse una bambina simpatica e graziosa si potrebbe anche provare compassione per la sua disgrazia; ma è davvero impossibile preoccuparsi di un rospo del genere.
Certo, non è un granché, convenne Bessie, comunque una bellezza come Miss Georgiana, nella stessa situazione, sarebbe molto più commovente.
Sì, io vado pazza per Miss Georgiana!
s’infervorò Abbot. Piccola cara! Con i suoi boccoli lunghi, gli occhi azzurri e quel colorito delicato. Sembra un quadro! Bessie, per cena avrei voglia di una tartina al formaggio. Anch’io... con una cipolla arrostita. Venite, scendiamo. E se ne andarono.
Capitolo IV Dalla mia conversazione con Mr Llyod e dal colloquio sopra riportato tra Bessie e Abbot, raccolsi elementi a sufficienza per poter sperare che le cose si sarebbero messe per il meglio.
Il cambiamento era nell’aria: lo desideravo e lo aspettavo in silenzio, ma tardava ad arrivare. Passarono i giorni e le settimane.
Mi ero rimessa in salute, ma del principale oggetto dei miei pensieri non si parlò più.
Mrs Reed a volte mi scrutava con sguardo severo, ma non mi rivolgeva parola quasi mai.
Da quando ero stata male, aveva tracciato, tra me e i suoi figli, una linea di separazione9 più marcata del solito, relegandomi in uno stanzino dove dormivo da sola e costringendomi a mangiare per conto mio e a trascorrere le mie giornate nella stanza dei bambini, mentre i miei cugini erano sempre in salotto. Non accennò mai, comunque, alla possibilità di mandarmi a scuola. Eppure sentivo per istinto, ne avevo quasi la certezza, che io e lei, sotto lo stesso tetto, saremmo durate poco; infatti il suo sguardo, ora più che mai, quando si posava su di me, esprimeva un’avversione così profonda che non c’era modo di vincerla.
Eliza e Georgiana, obbedendo evidentemente ai suoi ordini, mi parlavano il meno possibile.
John, appena mi vedeva, assumeva un atteggiamento canzonatorio e una volta provò a picchiarmi, ma quando io, d’istinto, mi rivoltai, spinta da quello stesso sentimento di rabbia profonda e di ribellione disperata che già una volta, in passato, mi aveva fatto salire il sangue al cervello, pensò bene di lasciar perdere e di scappare via maledicendomi tra i denti e giurando che gli avevo spaccato il naso.
In effetti avevo mirato a quella sporgenza un potenziale colpo con tutta la forza di cui le mie nocche erano capaci; e quando mi ero accorta che né quello né il mio sguardo lo avevano intimidito ebbi la tentazione fortissima di mettere in atto la minaccia, ma intanto lui era già corso dalla sua mamma.
Lo sentii raccontare in tono piagnucoloso che quella schifosa di Jane Eyre lo aveva aggredito come una gatta furiosa, ma fu interrotto in modo abbastanza brusco: John, non parlarmi di lei. T’ho detto di non avvicinarla. Non è degna della nostra attenzione. Non voglio che tu e le tue sorelle stiate con lei. A questo punto, sporgendomi dalla balaustra, gridai all’improvviso, senza pensare per niente a quello che dicevo: Sono loro a non essere degni della mia compagnia.
Mrs Reed era una donna ben piazzata; tuttavia, nell’udire questa singolare e audace dichiarazione, si precipitò su per le scale, mi prese e mi trascinò come un turbine nella stanza dei bambini e, schiacciandomi contro la sponda del mio lettino, mi intimò, con enfasi, di non muovermi di lì e di non pronunciare una sola sillaba per tutto il resto della giornata.
Che vi direbbe lo zio Reed, se fosse vivo?
La domanda mi scappò di bocca senza poterci fare nulla.
Dico che mi scappò senza poterci fare nulla perché sembrava che la mia lingua pronunciasse quelle parole senza che avessi dato loro il permesso di uscire.
C’era qualcosa che mi faceva parlare e che io non riuscivo a controllare. Cos’hai detto? disse Mrs Reed sottovoce. I suoi occhi grigi, di solito freddi e impassibili, sembrarono velarsi di paura.
Tirò via la mano dal mio braccio e mi fissò come per cercare di capire cosa fossi, se una bambina o un demonio.
Ormai ero lanciata: Zio Reed è in cielo e può vedere tutto quello che fate e pensate, e così anche papà e mamma. Loro lo sanno che mi tenete rinchiusa tutto il giorno e che mi vorreste morta. Fece presto Mrs Reed a riprendersi.
Mi scosse con tutta la forza che aveva, mi schiaffeggiò su entrambe le guance e se ne andò senza aggiungere una parola.
Bessie colmò quel vuoto con un’omelia di un’ora volta a dimostrare, al di là di ogni possibile dubbio, che ero la trovatella più malvagia che fosse mai stata accolta sotto un tetto.
Io quasi le credetti, perché era vero che dal cuore mi sgorgavano solo sentimenti cattivi.
Passarono novembre, dicembre e metà gennaio. A Gateshead, Natale e Capodanno furono celebrati con l’allegria tipica delle feste.
Furono scambiati i regali e vennero dati pranzi e ricevimenti serali.
Io, ovviamente, fui esclusa da ogni divertimento; la mia parte di diletto consisteva nell’assistere ai preparativi giornalieri di Eliza e Georgiana e nel vederle scendere in salotto con addosso abiti di mussola leggera e alla vita fasce scarlatte e con i capelli arricciati ad arte, e poi nell’ascoltare la musica del pianoforte o dell’arpa suonati dabbasso, l’andirivieni di maggiordomi e domestici, il tintinnare di cristalli e porcellane al momento di servire i rinfreschi, il brusio intermittente delle conversazioni che mi arrivavano quando si apriva e si chiudeva la porta del salotto.
Quando mi stancavo di questa occupazione mi ritiravo, dalla cima delle scale, nella stanza dei bambini, che era solitaria e silenziosa: lì mi sentivo triste, ma almeno non ero infelice.
A dire il vero, non avevo la benché minima voglia di stare in mezzo alla gente, perché quando stavo in mezzo alla gente non mi calcolava mai nessuno; e se Bessie fosse stata un po’ più gentile e di compagnia, di sicuro avrei considerato uno spasso trascorrere le mie serate con lei, in tranquillità, invece che passarle sotto lo sguardo terrificante di Mrs Reed, in una stanza piena di signore e di signori.
Ma non appena finiva di vestire le sue padroncine, Bessie era solita sparire nelle animate regioni della cucina e della stanza della governante, portandosi appresso anche la candela. Allora me ne stavo seduta con la bambola sulle ginocchia finché il fuoco non si affievoliva e, di tanto in tanto, mi guardavo attorno per accertarmi che in quella stanza piena di ombre non ci fosse nessun’altra creatura a parte me. E quando le braci s’incupivano spegnendosi, mi svestivo in fretta sciogliendo come potevo nodi e lacci e cercavo riparo dal freddo e dal buio nel mio lettino. Portavo sempre a letto con me la mia bambola: gli esseri umani hanno bisogno di amare qualcosa, così, in mancanza di un oggetto più degno a cui affezionarmi, trovavo un po’ di diletto nell’amare e vezzeggiare un feticcio sbiadito, logoro come uno spaventapasseri in miniatura. Mi riempie di stupore, oggi, ricordare con che assurda sincerità adorassi questa povera bambola, che a momenti mi sembrava viva e dotata di sensi. Non riuscivo a addormentarmi finché non l’avevo avvolta nella mia camicia da notte; e solo quando se ne stava lì, al sicuro e al calduccio, mi sentivo un po’ felice pensando che lo fosse anche lei. Le ore passavano lente mentre aspettavo che gli ospiti se ne andassero e mentre cercavo di sentire il rumore dei passi di Bessie su per le scale.
A volte saliva per cercare il ditale o le forbici, o magari per portarmi qualcosa per cena un panino o una fetta di torta di ricotta –, e in quel caso si sedeva sul letto mentre mangiavo; quando avevo finito, mi rimboccava le coperte e un paio di volte mi baciò dicendo: Buona notte, signorina Jane.
Quando aveva questi modi gentili, Bessie era ai miei occhi la creatura più bella, brava e buona del mondo.
In quei momenti desideravo con tutta me stessa che fosse sempre così affettuosa e amabile e la smettesse di sottopormi, come suo solito, a imposizioni, rimproveri e richieste assurde.
Credo che Bessie Lee fosse una ragazza dotata, per natura, di molte qualità, perché riusciva in tutto quello che faceva e aveva un vero e proprio talento nel raccontare storie, o almeno così mi sembrava, a giudicare dall’effetto che sortivano su di me le sue fiabe.
Era anche graziosa, se i ricordi che ho del suo viso e della sua persona sono esatti. Me la ricordo giovane e slanciata, con i capelli neri e gli occhi scuri, i lineamenti molto delicati e la pelle bella e luminosa; però di carattere era capricciosa e impulsiva e sui principi e la giustizia aveva idee inadeguate.
Eppure, anche così com’era, la preferivo a tutti gli altri abitanti di Gateshead Hall. Era il quindici gennaio, verso le nove del mattino.
Bessie era scesa a fare colazione, i miei cugini non erano ancora stati convocati dalla loro mamma, Eliza si stava infilando una cuffia e un cappottaccio caldo per uscire a dar da mangiare ai polli, uno dei suoi passatempi preferiti, come lo era anche vendere le uova alla governante e mettere da parte i soldi che guadagnava.
Aveva uno spiccato senso degli affari e una notevole propensione al risparmio, che si manifestavano non solo nella vendita di uova e di polli ma anche nelle sudate trattative che conduceva, su bulbi, sementi e talee, con il giardiniere, che infatti aveva l’ordine da Mrs Reed di comprare dalla padroncina tutti i prodotti del suo orto, ogni qualvolta lei volesse venderglieli.
Ed Eliza si sarebbe venduta pure i capelli che aveva in testa se le avessero fruttato un bel gruzzoletto.
I suoi soldi all’inizio li ficcava in strani nascondigli, dopo averli avvolti in un cencio o in vecchi pezzi di carta per arricciare i capelli.
Poi però la domestica aveva scovato alcuni di questi gruzzoli, così Eliza, per paura di perdere, un giorno o l’altro, il suo preziosissimo tesoro, acconsentì ad affidarlo alla madre, a un tasso d’interesse da usurai dal cinquanta al sessanta per cento che riscuoteva ogni trimestre, prendendone nota in un libricino con meticolosa precisione.
Georgiana era seduta su uno sgabello alto, si sistemava i capelli davanti allo specchio e intrecciava nei suoi riccioli fiori finti e piume scolorite che aveva trovato, in gran quantità, dentro un cassetto in soffitta.
Io rifacevo il letto, visto che Bessie mi aveva dato l’ordine tassativo di sistemarlo prima che lei tornasse .
Dopo aver steso per bene la trapunta e piegato la camicia da notte, raggiunsi il sedile della finestra per raccogliere alcuni libri illustrati e qualche mobile della casa delle bambole che era rimasto in giro.
L’ordine improvviso, da parte di Georgiana, di lasciar stare i suoi giochi pose fine al mio lavoro.
Così, non avendo nient’altro da fare, mi misi ad alitare sui cristalli di ghiaccio che solcavano la finestra per creare uno spazio sul vetro da cui poter guardare fuori, dove tutto era fermo e pietrificato, sotto l’azione del gelo intenso.
Da questa finestra si vedevano la casetta del portiere e la strada carrozzabile.
Ero appena riuscita a sciogliere alcuni di quei ghiaccioli d’argento che appannavano le vetrate così da poter guardare fuori, quando vidi il cancello aprirsi e una carrozza fare il suo ingresso. La guardai risalire la strada, senza farci troppo caso: a Gateshead di carrozze ne arrivavano tante, ma nessuna portava mai visitatori che suscitassero il mio interesse. Si fermò davanti casa, il campanello della porta suonò energicamente e il nuovo arrivato fu fatto entrare.
Siccome la cosa non mi riguardava, la mia attenzione vagabonda fu ben presto attratta dall’immagine più movimentata di un piccolo pettirosso affamato che venne a cinguettare sui rami spogli del ciliegio a ridosso del muro vicino alla finestra.
Sulla tavola c’erano i resti della mia colazione a base di pane e latte. Avevo sbriciolato un pezzetto di mollica e stavo sollevando a fatica il telaio della finestra per mettere le briciole sul davanzale, quando Bessie entrò di corsa nella stanza dei bambini.
Miss Jane, togliti il grembiule. Cosa stai facendo? Ti sei lavata le mani e la faccia, stamattina? Prima di rispondere, diedi un altro strattone alla finestra perché volevo assicurarmi che l’uccellino avesse il suo pane.
Il telaio cedette, sparsi le briciole, un po’ sul davanzale in pietra e un po’ sul ramo del ciliegio, poi richiusi la finestra e risposi: No, Bessie, ho appena finito di spolverare.
Che bambina pestifera e trascurata!
E adesso cosa stai facendo? Sei tutta rossa, come se ti avessi beccato mentre ne combinavi una delle tue. Perché stai aprendo la finestra? Mi fu risparmiato il disturbo di rispondere, perché Bessie sembrava andare troppo di fretta per star lì ad ascoltare le mie spiegazioni.
Mi trascinò al lavabo e, senza tanti complimenti, mi sottopose a una spietata ma, per fortuna, rapida strigliata di faccia e mani con acqua, sapone e una salvietta ruvida. Mi sistemò i capelli con una spazzola dura, mi tolse il grembiule e poi mi spinse in fretta e furia in cima alle scale, intimandomi di scendere subito perché giù, nella stanza della colazione, mi stavano aspettando.
Avrei voluto chiederle chi mi aspettava. Avrei voluto domandarle se giù c’era anche Mrs Reed.
Ma Bessie se n’era già andata e, appena ero uscita, aveva chiuso la porta della stanza dei bambini alle mie spalle.
Scesi lentamente. Era da circa tre mesi che Mrs Reed non mi mandava a chiamare. Dopo essere stata relegata per così tanto tempo nella stanza dei bambini, il tinello, la sala da pranzo e il salotto erano diventati per me regioni pericolose dove avevo il terrore di entrare. Mi fermai nell’atrio deserto: davanti a me c’era la stanza della colazione. Non riuscivo a muovermi, tanto ero intimidita e tremante. Che creatura miserabile e codarda aveva fatto di me, in quei giorni, la paura di punizioni ingiuste! Avevo paura di ritornare nella stanza dei bambini ma avevo paura anche di avanzare verso il salotto. Restai ferma per dieci minuti, con l’angoscia di chi non sa cosa fare. Lo squillo categorico del campanello della colazione mi fece decidere: dovevo entrare. Chi mai mi aspetterà? mi chiedevo, mentre con tutte e due le mani giravo la maniglia rigida che, per qualche secondo, mi oppose resistenza. Chi ci sarà nella stanza, a parte zia Reed? Un uomo o una donna? La maniglia girò e la porta si aprì; entrai, feci un inchino, sollevai lo sguardo su... una colonna nera! O almeno così mi parve, a prima vista, quella figura dritta, stretta, vestita a lutto che se ne stava in piedi, impalata, sul tappeto. La faccia arcigna alla sommità sembrava una maschera intagliata, piazzata in cima al fusto a mo’ di capitello. Mrs Reed era seduta al suo solito posto vicino al caminetto. Mi fece segno di avvicinarmi. Le obbedii e lei mi presentò a quello sconosciuto di pietra dicendo: Questa è la ragazzina per cui mi sono rivolta a voi.
Lui, perché di un uomo si trattava, girò piano la testa verso di me e, dopo avermi studiato con due occhi grigi e indagatori che scintillavano sotto le folte sopracciglia, disse con solennità e a bassa voce: È piccola di statura.
Quanti anni ha?. Dieci.
Così tanti?
rispose con aria dubbiosa e proseguì la sua analisi per qualche minuto.
Subito dopo mi chiese: Come ti chiami, ragazzina?.
Jane Eyre, signore.
Nel pronunciare queste parole sollevai lo sguardo: mi sembrò un uomo alto, ma a quei tempi ero molto piccola.
La sua fisionomia era marcata, dura, severa, come anche la sua corporatura. Dimmi, Jane Eyre, sei una brava bambina? Impossibile rispondergli di sì. Tutto il piccolo mondo che mi circondava non la pensava così. Rimasi in silenzio.
Mrs Reed rispose per me, scuotendo la testa in modo eloquente e poi aggiungendo: Meno si parla di questo argomento, meglio è, Mr Brocklehurst.
Quello che sento mi addolora!
Dobbiamo parlare un po’, io e la bambina, quindi abbandonò la posizione verticale e si piazzò nella poltrona di fronte a Mrs Reed.
Vieni qui, disse.
Feci qualche passo sul tappeto; mi fece mettere davanti a lui, dritta impalata.
Che faccia che aveva, ora che si trovava quasi alla stessa altezza della mia!
Che naso enorme!
E che bocca!
E quei dentoni sporgenti?
Non c’è niente di più triste che vedere un bambino cattivo, esordì, figuriamoci una bambina cattiva!
Sai dove vanno a finire i cattivi quando muoiono?
Vanno all’inferno, fu la mia risposta, pronta e ortodossa.
E che cos’è l’inferno?
Lo sai?
È un pozzo pieno di fuoco.
E ti piacerebbe cadere in quel pozzo e bruciarvi per sempre?
No, signore.
Che cosa devi fare per evitarlo? Ci pensai su, per qualche momento.
La risposta, quando arrivò, suonò discutibile: Devo cercare di stare bene e non morire.
E come pensi di stare bene? Ogni giorno muoiono bambini più piccoli di te.
Solo un paio di giorni fa ho seppellito un bimbo di cinque anni.
Era un bimbo buono e la sua anima adesso è in paradiso.
Temo che non si potrebbe dire la stessa cosa di te, se fossi chiamata nell’aldilà.
Non ero in grado di fugare il suo dubbio, così mi limitai ad abbassare lo sguardo sui due enormi piedi piantati sul tappeto e a sospirare, augurandomi di essere ancora molto lontana da quel momento.
Spero che quel sospiro ti venga dal cuore e che ti penta di aver procurato tanti dispiaceri alla tua generosissima benefattrice.
Benefattrice! Benefattrice!
dissi tra me e me.
Tutti chiamano Mrs Reed la mia benefattrice; se le cose stanno così, allora per benefattrice s’intende qualcosa di molto sgradevole.
Dici le preghiere mattina e sera?
proseguì il mio inquisitore.
Sì, signore.
La Bibbia la leggi?
Qualche volta.
E ti piace?
Ti appassiona?
Mi piacciono l’Apocalisse, il libro di Daniele, la Genesi e Samuele, poi anche un pezzetto dell’Esodo e alcune parti dei Re e delle Cronache, e Giobbe e Gionata.
E i Salmi?
Ti piacciono, sì?
No, signore.
No?
Ma è terribile! Ho un ragazzino, più piccolo di te, che conosce sei salmi a memoria.
E quando gli si chiede cosa preferisce fare, se mangiarsi un panino allo zenzero o imparare i versi di un salmo, lui risponde: ‘Oh!
I versi del salmo! Gli angeli cantano i salmi’. Dice: ‘Io voglio essere un angioletto quaggiù sulla terra’.
E così riceve due panini come ricompensa della sua devozione infantile.
I Salmi non sono interessanti, osservai. Questo dimostra che hai un cuore malvagio.
Dovresti pregare Dio di cambiartelo e di dartene uno nuovo e più puro, di portarsi via il tuo cuore di pietra e di restituirtene uno di carne.10 Stavo per chiedergli in che modo si sarebbe svolta questa operazione di scambio, ma intervenne Mrs Reed, dicendo di sedermi.
Ci pensò lei a portare avanti la conversazione.
Mr Brocklehurst, nella lettera che vi ho scritto tre settimane fa credo di avervi già detto che questa ragazzina non ha proprio il carattere e i modi che vorrei.
Se la ammettete nella scuola di Lowood, gradirei che si chiedesse alla direttrice e alle insegnanti di tenerla sotto stretta osservazione e di stare attente al suo peggior difetto: una certa propensione alla falsità.
Lo dico qui, in tua presenza, Jane, che non ti passi per la testa di provare a ingannare Mr Brocklehurst. Avevo tutte le ragioni del mondo per temere Mrs Reed, tutte le ragioni per detestarla; perché era più forte di lei ferirmi senza pietà. In sua presenza non potevo mai stare tranquilla. Per quanto cercassi di obbedirle, per quanto facessi di tutto per piacerle, tutti i miei tentativi venivano ogni volta respinti e ripagati con giudizi di questo tipo. Stavolta l’accusa, pronunciata pure davanti a un estraneo, mi ferì nell’intimo. Ebbi la vaga sensazione che quella donna stesse già cancellando ogni speranza che nutrivo per quella nuova vita a cui mi destinava. Sentivo, anche se non sapevo dare un nome a questa sensazione, che stava seminando avversione e malevolenza sul mio cammino futuro. Mi vidi trasformata, agli occhi di Mr Brocklehurst, in una bambina subdola e corrotta, e a questo punto come facevo a rimediare al danno? Niente da fare, pensai, mentre cercavo di soffocare un singhiozzo e mi asciugavo in fretta alcune lacrime, prove impotenti della mia angoscia.
La falsità, in un bambino, è davvero un brutto difetto, disse Mr Brocklehurst, è parente della menzogna e tutti i bugiardi sono destinati a finire nel lago di fuoco e zolfo.
A ogni modo, Mrs Reed, la farò sorvegliare. Ne parlerò con Miss Temple e con le insegnanti. Vorrei che fosse educata conformemente alla vita che l’aspetta, continuò la mia benefattrice, che le insegnino a rendersi utile e a mostrarsi umile. E le vacanze, se siete d’accordo, le trascorrerà sempre a Lowood. Le vostre decisioni sono molto sensate, signora, replicò Mr Brocklehurst. L’umiltà è una virtù cristiana, una qualità precipua delle allieve di Lowood. Infatti ho dato direttive ben precise perché tra le ragazze la si coltivi con grande cura e impegno. Ho esaminato quale fosse il modo migliore per mortificare in loro il sentimento mondano dell’orgoglio. Proprio l’altro giorno ho avuto una gratificante conferma del mio successo.
Augusta, la mia secondogenita, è venuta con sua madre a visitare la scuola e, al ritorno, ha esclamato: ‘Oh, caro papà, che aria pacata e dimessa hanno le ragazze di Lowood, con i capelli raccolti dietro le orecchie, i grembiuli lunghi e le taschine di tela sopra i vestiti.
Quasi quasi sembrano figlie di poveracci!
E poi,’ ha aggiunto, ‘guardavano il mio vestito e quello della mamma come se in vita loro non avessero mai visto un abito di seta’.
Su questo genere di cose, sono perfettamente d’accordo con voi, replicò Mrs Reed, se avessi battuto tutta l’Inghilterra, non avrei potuto trovare un sistema più adatto a una bambina come Jane Eyre.
Rigore, mio caro Mr Brocklehurst! Ci vuole rigore in tutte le cose.
Il rigore, signora, è il primo fra i doveri cristiani, e nella scuola di Lowood ogni disposizione è all’insegna del rigore: cibi frugali, abiti sobri, alloggi semplici, attitudine alla disciplina e al lavoro.
È questo l’ordine del giorno per la casa e i suoi ospiti. Perfetto, signore. Posso quindi sperare che questa bambina verrà ammessa come allieva a Lowood e sarà educata tenendo conto della sua condizione e delle sue prospettive? Certo, signora.
Avrà un posto in quel vivaio di piante selezionate e sono sicuro che si mostrerà grata per l’inestimabile privilegio di essere stata scelta.
Allora ve la manderò il prima possibile, Mr Brocklehurst, perché vi assicuro che non vedo l’ora di essere sollevata da una responsabilità che sta diventando troppo pesante per me.
Certo, certo, signora. Ora, però, vi devo salutare.
Tornerò a Brocklehurst Hall entro un paio di settimane: il mio buon amico, l’arcidiacono, non mi permetterà di lasciarlo prima di allora.
Manderò a dire a Miss Temple di prepararsi all’arrivo di una ragazza nuova, così non ci saranno problemi per la sua ammissione.
Arrivederci. Arrivederci, Mr Brocklehurst.
Portate i miei saluti alla signora e alla signorina Brocklehurst, ad Augusta, a Theodore e al signorino Broughton Brocklehurst.
Non mancherò, signora. Ragazzina, ecco qui un libro per te. S’intitola Guida per il bambino.
Leggilo con grande attenzione, soprattutto la parte che contiene La storia della terribile e improvvisa morte di Martha G., una bambina cattiva, dedita a menzogne e falsità.
Nel dire così, Mr Brocklehurst mi mise in mano un opuscoletto con una copertina, poi fece suonare il campanello per chiamare la carrozza e ripartì. Io e Mrs Reed rimanemmo sole. Passammo qualche minuto in silenzio. Lei cuciva e io la guardavo. Mrs Reed, a quel tempo, doveva avere trentasei o trentasette anni. Era una donna robusta, con le spalle quadrate e ben piantata, non molto alta, grossa ma non obesa.
Aveva la faccia piuttosto larga, con la mascella inferiore più pronunciata e molto massiccia, la fronte bassa, il mento grande e sporgente, la bocca e il naso abbastanza regolari.
Sotto le sopracciglia sottili brillava uno sguardo privo di pietà. La pelle era scura e opaca, i capelli quasi paglierini. Era sana come un pesce, la malattia non l’aveva mai neppure sfiorata. Era una padrona di casa meticolosa e avveduta; era lei a controllare, in prima persona, la servitù e i fittavoli. Solo i figli, a volte, sfidavano e si prendevano gioco della sua autorità. Vestiva con gusto e sfoggiava un portamento e dei modi studiati apposta per mettere in risalto la bellezza dei suoi abiti. Seduta su uno sgabello basso a pochi passi dalla sua poltrona, osservavo la sua figura e scrutavo i suoi lineamenti.
Avevo in mano l’opuscolo sulla morte improvvisa della Bugiarda che mi avevano consigliato di leggere attentamente, come monito più che appropriato al mio caso.
Tutto ciò che era successo, le cose che Mrs Reed aveva detto sul mio conto a Mr Brocklehurst, il tono generale della loro conversazione erano per me una ferita recente, che sanguinava ancora e faceva male.
Ogni parola che avevo sentito era risuonata chiara all’orecchio e tagliente sulla pelle, e ora mi ribolliva dentro la fiamma del risentimento. Mrs Reed alzò lo sguardo dal lavoro; i suoi occhi fissarono i miei e, proprio in quel momento, le sue dita sospesero il loro agile movimento. Esci da questa stanza e torna nella camera dei bambini, mi ordinò. Il mio sguardo o qualcos’altro in me doveva averla colpita come un’offesa, visto che parlava con estrema irritazione, anche se cercava di non darlo a vedere.
Mi alzai, mi diressi verso la porta. Tornai indietro. Mi avviai verso la finestra, attraversai la stanza e le andai vicino. Dovevo parlare. Mi avevano calpestata senza alcuna pietà e ora dovevo rifarmi: ma come? Che mezzi avevo a disposizione per rendere la pariglia alla mia avversaria? Chiamai a raccolta tutte le mie energie e le convogliai in questa frase tagliente: Io non sono falsa. Se lo fossi, direi che vi voglio bene, e invece dichiaro che non ve ne voglio affatto. Vi detesto più di ogni altra persona al mondo dopo John Reed. E questo libro sulla Bugiarda, potete darlo a vostra figlia Georgiana. Perché è lei che dice bugie, non io.
Le mani di Mrs Reed restarono ferme sul lavoro e i suoi occhi gelidi continuarono a fissare i miei ghiaccio allo stato puro.
Hai qualcos’altro da dire? domandò, in un tono che si adopera generalmente con un avversario adulto e non con un bambino. Quegli occhi e quella voce portarono a galla tutto l’odio che provavo nei suoi confronti. Tremando dalla testa ai piedi, scossa da un fremito incontrollabile, continuai: Sono felice che non siate mia parente.
Finché vivrò non vi chiamerò mai più zia.
Quando sarò grande non verrò mai a trovarvi e, quando qualcuno mi chiederà se vi volevo bene e come mi trattavate, io gli risponderò che il solo pensiero di voi mi fa venire la nausea e che mi avete trattato con una crudeltà spregevole.
Come osi parlarmi così, Jane Eyre?
Come oso, Mrs Reed? Come oso? Semplice, è la verità.
Voi credete che io non abbia sentimenti e che possa vivere senza un briciolo di amore e di gentilezza, e invece non ci riesco.
E voi non avete alcuna pietà.
Finché vivrò, non dimenticherò mai come mi avete respinto, respinto con durezza e violenza, nella stanza rossa e come poi mi ci avete chiuso dentro, sebbene stessi per impazzire e gridassi, senza più fiato per l’angoscia: ‘Pietà!
Pietà, zia Reed!’.
E mi avete inflitto una punizione del genere solo perché quel malvagio di vostro figlio mi ha picchiato e buttato a terra senza nessuna ragione.
A tutti quelli che me lo chiederanno, racconterò per filo e per segno proprio questa storia.
La gente vi crede buona, e invece siete malvagia e senza cuore.
Siete voi quella falsa!
Non avevo ancora finito di rispondere che il mio animo cominciò a espandersi, a esultare, con una sensazione di libertà e di trionfo che non avevo mai provato prima. Era come se un legame invisibile si fosse spezzato, come se finalmente fossi riuscita ad aprirmi la via verso una liberazione insperata.
Avevo i miei buoni motivi per sentirmi così: Mrs Reed appariva spaventata.
Il lavoro le era scivolato dalle ginocchia; aveva sollevato le mani e si dondolava avanti e indietro, contraendo persino il viso come se stesse per piangere.
Jane, guarda che ti stai sbagliando.
Che cosa ti succede? Perché tremi così? Vuoi un bicchiere d’acqua? No, Mrs Reed. Vuoi qualcos’altro, Jane?
Te l’assicuro, io desidero esserti amica.
Non è vero.
Avete detto a Mr Brocklehurst che ho un caratteraccio e che sono falsa.
E io farò sapere a tutti, a Lowood, che razza di persona siete e cosa mi avete fatto.
Jane, tu certe cose non puoi capirle. I bambini devono essere emendati dai loro difetti. La falsità non è un mio difetto! urlai furibonda, fuori di me. Ma tu sei un’impulsiva, Jane, riconoscilo.
E adesso torna nella stanza dei bambini, su, da brava, cara, e sdraiati un poco. Io non sono la vostra cara e non posso sdraiarmi.
Sbrigatevi a mandarmi a scuola, Mrs Reed, che qui non ci resisto più.
Certo che mi sbrigherò a mandarti a scuola, mormorò Mrs Reed, sottovoce; poi raccolse il suo lavoro e di punto in bianco uscì dalla stanza.
Mi lasciò sola, padrona del campo. Era stata la battaglia più dura che avessi mai combattuto, e la prima vittoria che riportavo.
Restai per un po’ ferma, sul tappeto, dove prima c’era Mr Brocklehurst, e assaporai la solitudine del vincitore.
All’inizio ero tutta contenta e soddisfatta; ma quella feroce euforia si calmò in fretta, così come il battito accelerato del mio cuore.
Un bambino non può litigare con i grandi come mi era appena successo, non può dare libero sfogo ai suoi sentimenti più violenti come avevo fatto io con i miei, senza sentire poi la fitta del rimorso e la paura del contraccolpo.
La mia mente, mentre accusavo e minacciavo Mrs Reed, era proprio come il crinale di una brughiera d’erica su cui divampa un incendio furioso e vorace: lo stesso crinale, tutto nero e secco dopo che le fiamme si sono spente, avrebbe potuto rappresentare altrettanto bene il mio successivo stato d’animo, quando una mezz’ora di silenzio e di riflessione mi aveva fatto capire la follia della mia condotta e la tristezza della mia condizione di bambina odiata e carica d’odio.
Era la prima volta che assaggiavo il sapore della vendetta; era come un sorso di vino aromatico che, appena bevuto, si presentava caldo e robusto, ma poi aveva un retrogusto metallico e corrosivo e mi faceva sentire come se fossi stata avvelenata.
Adesso sarei andata volentieri da Mrs Reed a chiederle scusa; ma sapevo, un po’ per esperienza e un po’ per istinto, che quello era il modo migliore per farmi respingere da lei con il doppio del disprezzo, riaccendendo così tutti gli istinti violenti della mia natura.
Avevo una gran voglia di esercitare ben altre capacità che non questa eloquenza feroce, una gran voglia di alimentare sentimenti meno ostili di quella cupa collera. Presi un libro, una scelta da Le mille e una notte.11 Mi misi a sedere e provai a leggere. Non riuscivo a cogliere il senso di quello che leggevo; i miei pensieri continuavano a fluttuare tra me e la pagina di quel libro che mi aveva sempre affascinato tanto.
Aprii la porta a vetri della stanza della colazione: i cespugli erano completamente immobili.
Nel parco regnava sovrano un freddo intenso, senza brina, senza un raggio di sole né un alito di vento.
Mi coprii la testa e le braccia con un lembo del vestito e uscii a passeggiare in un angolo riparato del parco.
Non provai alcun sollievo fra gli alberi silenziosi, le pigne che cadevano, i resti gelati dell’autunno, foglie brune già ammucchiate dai venti e ora irrigidite in un unico blocco.
Mi appoggiai a un cancello e guardai un campo deserto dove non pascolava nessun gregge e l’erba rasa era secca e sbiadita.
Era una giornata davvero grigia; un cielo opaco e spento, foriero di neve, si stendeva come un baldacchino su tutte le cose; di tanto in tanto cadeva qualche fiocco che si posava, senza sciogliersi, sul sentiero duro di gelo e sui prati sbiancati.
E io, bambina disperata, me ne stavo lì, continuando a sospirare tra me: Che devo fare?
Che devo fare?. All’improvviso udii chiaramente una voce chiamare: Miss Jane! Dove sei?
Vieni a pranzo!.
Era Bessie, la riconobbi, ma non mi mossi di lì; sentii i suoi passi leggeri lungo il sentiero.
Pestifera d’una bambina!
disse.
Perché non vieni quando ti si chiama?
La presenza di Bessie, in confronto ai pensieri che rimuginavo dentro, era quasi confortante; anche se, come al solito, era un po’ contrariata.
A dire il vero, dopo la battaglia e la vittoria riportata contro Mrs Reed, non ero disposta a star dietro agli sbalzi d’umore della bambinaia, però ero disposta a riscaldarmi alla giovanile leggerezza del suo cuore.
Così l’abbracciai e dissi: Su, Bessie!
Non arrabbiatevi.
Un gesto così spontaneo e audace non era da me, ma a lei piacque.
Miss Jane, sei proprio una bambina strana, disse abbassando lo sguardo su di me, un esserino senza pace, solitario.
Andrai a scuola, vero? Annuii.
E non ti dispiace lasciare la povera Bessie?
Che le importa, a Bessie, di me?
Non fa che sgridarmi.
È che sei un esserino così strano, spaventato e timido.
Dovresti essere un po’ più coraggiosa.
Sì, e a che pro?
Per prendermi ancora più botte?
Sciocchezze!
Ma che ce l’hanno con te, questo è vero.
Mia madre, quando è venuta a trovarmi la scorsa settimana, mi ha detto che non vorrebbe proprio che uno dei suoi figli fosse al posto tuo.
Ora però andiamo, ho una bella notizia da darti.
Non ci credo, Bessie.
Bambina mia, che significa?
Perché mi fissi con quegli occhi spaventati?
Guarda che la signora, le signorine e il padroncino John, questo pomeriggio, usciranno per il tè e tu, il tè, lo prenderai con me.
Chiederò alla cuoca di farti un tortino e poi mi aiuterai a dare un’occhiata ai tuoi cassetti perché presto dovrò prepararti il baule. La signora ha deciso che lascerai Gateshead entro un paio di giorni e quindi devi scegliere quali giocattoli vuoi portarti via.
Bessie, dovete promettermi che, fino alla mia partenza, non mi sgriderete più. Lo prometto!
Ma tu cerca di fare la brava e di non avere più paura di me.
Non ti agitare se mi capita di essere un po’ brusca... è una cosa che mi dà sui nervi.
No, non credo che avrò più paura di voi, Bessie, perché ormai ai vostri modi ci sono abituata e presto avrò ben altre persone da temere.
Se le temerai, allora ti prenderanno in antipatia.
Come voi, Bessie?
Ma io non ti ho presa in antipatia, signorina; anzi, penso di volere più bene a te che a tutti gli altri.
Non lo date certo a vedere, però.
Che lingua tagliente!
Hai un modo di parlare tutto nuovo. Cos’è che ti rende così temeraria e coraggiosa?
Be’, presto non ci vedremo più, e poi...
stavo per dire qualcosa su quello che era successo tra me e Mrs Reed, ma ci ripensai e sull’argomento preferii mantenere il silenzio.
E allora, sei contenta di lasciarmi?
Per niente, Bessie; anzi, in questo momento sono piuttosto dispiaciuta.
In questo momento?
Piuttosto?
Con che freddezza lo dice, la mia piccola donna di mondo!
Scommetto che se adesso ti chiedessi di darmi un bacio non me lo daresti.
Diresti che, in questo momento, preferiresti di no. Certo che voglio darvi un bacio. Abbassatevi. Bessie si chinò.
Ci abbracciammo, poi la seguii in casa, molto rasserenata.
Quel pomeriggio passò in pace e in armonia, e la sera Bessie mi raccontò alcune delle sue storie più avvincenti e mi cantò le sue canzoni più dolci.
Anche per me la vita aveva qualche raggio di sole.
Capitolo V Erano appena suonate le cinque, quel mattino del 19 gennaio, quando Bessie entrò con una candela in mano nella mia cameretta e mi trovò già in piedi e quasi vestita.
Mi ero alzata mezz’ora prima e mi ero lavata la faccia e infilata i vestiti alla luce di una mezzaluna ormai al tramonto, i cui raggi filtravano dalla stretta finestra accanto al lettino.
Quel giorno avrei lasciato Gateshead, a bordo della diligenza che passava davanti al cancello della portineria alle sei del mattino.
Bessie era l’unica persona già in piedi; aveva acceso il fuoco nella stanza dei bambini e ora mi stava preparando la colazione.
Sono pochi i bambini che riescono a mangiare quando sono emozionati al pensiero di un viaggio; fu così anche per me.
Bessie, dopo aver cercato in tutti i modi, ma invano, di farmi mangiare qualche cucchiaio di pane e latte caldo che mi aveva preparato, avvolse in un pezzo di carta alcune focaccine e me lo infilò nella borsa; poi mi aiutò a mettermi pelliccia e cuffia, si avvolse in uno scialle e uscimmo tutte e due dalla stanza.
Quando passammo davanti alla camera di Mrs Reed, disse: Vuoi entrare a salutare la signora?. No, Bessie. È venuta ieri sera al mio lettino, mentre voi eravate scesa a cena, e mi ha detto che non era necessario che disturbassi lei o i cugini, stamane.
Poi mi ha detto di ricordarmi che era sempre stata la mia migliore amica, e quindi di parlare di lei con riconoscenza e di esserle grata.
E tu cosa le hai risposto, signorina? Niente.
Ho infilato la testa sotto le coperte e mi sono girata verso il muro per non vederla.
Hai fatto male, Miss Jane.
Ho fatto benissimo, Bessie.
La vostra signora non è stata mai un’amica per me, bensì una nemica.
Oh, Miss Jane! Non dire così!
Addio, Gateshead!
esclamai mentre attraversavamo l’atrio e uscivamo dal portone principale.
La luna era tramontata ed era buio pesto.
Bessie reggeva una lanterna che gettava la sua luce sui gradini bagnati e poi sulla ghiaia del viale, madida dopo il recente disgelo.
Era un mattino d’inverno umido e freddo. Mentre mi affrettavo giù per il vialetto, battevo i denti. Nella casa del portiere c’era una luce; una volta arrivate, trovammo la moglie indaffarata ad accendere il fuoco. Il mio baule, portato giù la sera prima, era davanti alla porta, ben legato.
Mancavano pochi minuti alle sei e, non appena suonò l’ora, un lontano rotolio di ruote annunciò l’arrivo della diligenza.
Andai alla porta e vidi i suoi fanali avvicinarsi rapidi attraverso le tenebre.
Parte da sola?
chiese la moglie del portiere.
Sì.
È lontano?
Cinquanta miglia.
Che viaggio lungo!
E Mrs Reed non ha paura di mandarla da sola in un posto così lontano? La diligenza si avvicinò; eccola davanti al cancello con i suoi quattro cavalli e la cabina piena di passeggeri. Il postiglione e il cocchiere ci gridarono di far presto.
Caricarono il mio baule e mi strapparono dal collo di Bessie, a cui mi ero aggrappata per baciarla.
Abbiate cura di lei, mi raccomando! gridò Bessie al postiglione che mi stava aiutando a salire a bordo. Sì, sì! fu la risposta. La portiera fu sbattuta, una voce proclamò Pronti! e partimmo.
Così fui separata da Bessie e da Gateshead e così fui catapultata verso regioni sconosciute e che allora mi sembravano lontane e misteriose. Ricordo molto poco del viaggio. So solo che quel giorno mi parve straordinariamente lungo e che ebbi l’impressione di viaggiare per centinaia di miglia.
Attraversammo diverse città e in una, molto grande, la diligenza si fermò; i cavalli vennero staccati e i passeggeri scesero per mangiare.
Mi portarono in una locanda dove il postiglione cercò di farmi mangiare qualcosa, ma io non avevo appetito, così mi lasciò in una stanza enorme con un camino a ognuna delle due estremità, un lampadario appeso al soffitto e in alto, sporgente dalla parete, una piccola galleria rossa piena di strumenti musicali.
Gironzolai a lungo per la stanza, tutta frastornata e preoccupata da morire che prima o poi sarebbe arrivato qualcuno a rapirmi.
Credevo nei ladri di bambini: le storie di Bessie davanti al caminetto erano piene zeppe delle loro malefatte.
Finalmente tornò il postiglione, fui di nuovo stipata all’interno della diligenza, il mio protettore salì a cassetta, levò in aria il suono cavo del corno e ripartimmo sferragliando sulla strada pietrosa12 di L***.
Arrivò il pomeriggio, col suo carico di umidità e di nebbia. Quando s’avvicinò il crepuscolo, mi resi conto che ormai eravamo davvero molto lontani da Gateshead. Smettemmo di attraversare città, il paesaggio cambiò. Grandi colline grigie spuntarono all’orizzonte, tutt’intorno. Era quasi buio quando scendemmo giù nella valle, scura di boschi, e dopo che la notte ebbe inghiottito ogni cosa udii un vento fortissimo infuriare fra gli alberi. Cullata da questo suono finii per addormentarmi, ma non dormii a lungo perché la vettura si fermò di colpo, svegliandomi. La porta della diligenza si aprì e lì fuori scorsi una persona, una domestica, a giudicare dall’aspetto. Alla luce dei fanali, le vidi il volto e il vestito. Tra voi c’è una ragazzina che si chiama Jane Eyre?
domandò.
Risposi Sì, mi aiutarono a scendere, tirarono giù il mio baule e la diligenza ripartì subito dopo. A forza di stare seduta ero tutta rattrappita, e intontita dal rumore e dagli scossoni della diligenza. Mi concentrai e mi guardai attorno. La pioggia, il vento e l’oscurità impregnavano di sé l’aria; riuscii lo stesso a intravedere davanti a me un muro su cui era aperta una porta. Entrai da questa porta, insieme alla mia nuova guida, che se la tirò dietro e la chiuse a chiave.
Davanti ai miei occhi si materializzò allora una casa, o forse più di una l’edificio era molto grande –, con tante finestre, alcune illuminate.
Percorremmo un largo viale coperto di ghiaia e cosparso di pozzanghere e giungemmo davanti a un’altra porta; allora la domestica mi guidò lungo un corridoio fino a una stanza dov’era acceso il fuoco e mi lasciò lì da sola. Rimasi vicino alla fiamma a scaldarmi le dita intirizzite, poi mi guardai attorno.
Non c’erano candele, ma la luce incerta del caminetto mostrava a tratti la carta da parati, il tappeto, le tende, i mobili lucidi di mogano: era un salotto, non così grande e lussuoso come quello di Gateshead, ma abbastanza accogliente.
Ero tutta concentrata a capire il soggetto di un quadro appeso alla parete, quando la porta si aprì ed entrò una persona che reggeva un lume, subito seguita da un’altra.
La prima era una signora alta con i capelli scuri, gli occhi neri e la fronte bianca e spaziosa. Parte della sua figura era avvolta in uno scialle; l’espressione del volto era grave, il portamento distinto. La bambina è troppo piccola per viaggiare da sola, disse posando la candela sul tavolo.
Mi studiò con attenzione per un paio di minuti, poi aggiunse: Meglio mandarla a letto subito, sembra stanca.
Sei stanca? chiese, poggiandomi una mano sulla spalla.
Un poco, signora. E anche affamata, vero?
Datele qualcosa da mangiare prima di metterla a letto, Miss Miller. È la prima volta che ti separi dai tuoi genitori per andare a scuola, piccola mia? Le spiegai che non avevo genitori. Mi chiese da quanto tempo erano morti, poi quanti anni avevo, come mi chiamavo, se sapevo leggere, scrivere e cucire un po’. Infine mi sfiorò delicatamente la guancia con un dito, mi disse che sperava sarei stata una brava bambina e mi congedò insieme a Miss Miller. La signora che avevo lasciato poteva avere ventinove anni; la mia nuova accompagnatrice sembrava più giovane di qualche anno. Della prima mi colpirono la voce, lo sguardo e il portamento. Miss Miller era più ordinaria e, sebbene avesse l’aria stanca, aveva comunque un bel colorito.
Camminava e si muoveva molto in fretta, come chi ha sempre mille cose da fare.
Aveva tutta l’aria di essere ciò che poi in effetti era: un aiuto-maestra.
Sotto la sua guida attraversai, di stanza in stanza, di corridoio in corridoio, un edificio grande e irregolare finché, riemergendo dal silenzio assoluto e quasi inquietante che permeava di sé la parte della casa già percorsa, non fummo investite dal brusio di molte voci e ben presto ci ritrovammo in una stanza spaziosa e lunga, con due grandi tavoli di abete a ogni estremità.
Su ogni tavolo c’erano due candele accese e tutt’intorno, sedute sulle panche, uno stuolo di ragazze di ogni età, dai nove o dieci anni ai venti. Viste alla luce fioca delle candele di sego, mi sembrarono innumerevoli, benché in realtà non fossero più di ottanta. Avevano tutte lo stesso vestito di stoffa marrone, di vecchio taglio, e lo stesso grembiule lungo di tela d’Olanda. Era l’ora dello studio; facevano i compiti per il giorno dopo e il brusio che avevo sentito era la somma delle loro voci che ripetevano la lezione, in sordina.
Miss Miller mi fece segno di sedermi su una panca vicino alla porta, poi raggiunse il fondo della lunga stanza e gridò: Capoclasse, raccogliete i manuali e metteteli a posto!.
Quattro ragazze grandi si alzarono dai rispettivi banchi, andarono in giro per la stanza a raccogliere i libri e li misero via. Miss Miller diede loro un nuovo ordine: Capoclasse, andate a prendere i vassoi della cena!. La ragazze grandi uscirono e tornarono subito, portando ciascuna un vassoio con sopra porzioni di non so che e, al centro, una caraffa d’acqua e un boccale. Le porzioni furono distribuite; quelle che volevano l’acqua, bevevano nel boccale comune. Quando arrivò il mio turno bevvi anch’io, perché avevo sete, ma non toccai cibo, perché l’eccitazione e la stanchezza mi avevano tolto la fame. Ebbi comunque modo di notare che la cena consisteva in un tortino d’avena tagliato a pezzi. Alla fine del pasto, Miss Miller lesse le preghiere, poi le classi si avviarono in fila per due al piano di sopra. Ormai sopraffatta dalla stanchezza, non feci molto caso a com’era fatto il dormitorio; notai solo che era lungo come l’aula scolastica.
Quella notte dovevo dormire con Miss Miller. Mi aiutò a svestirmi.
Una volta coricata, diedi un’occhiata alla lunga fila di letti, ciascuno dei quali fu rapidamente riempito da due occupanti; tempo dieci minuti e l’unica luce che c’era fu spenta e, nel silenzio e nella completa oscurità, caddi addormentata.
La notte passò in fretta.
Ero troppo stanca anche per sognare; mi svegliai solo una volta, al rumore del vento che ruggiva in raffiche furiose e della pioggia che cadeva a torrenti, e mi accorsi che Miss Miller aveva preso posto vicino a me.
Quando aprii di nuovo gli occhi, c’era una campanella assordante che suonava; le ragazze si erano alzate e si stavano vestendo.
Il giorno non era ancora spuntato e nella stanza erano accese un paio di candele di giunco.
Mi alzai anch’io, controvoglia.
Faceva un freddo terribile, così mi vestii alla bell’e meglio, tra un brivido e l’altro, e mi lavai appena trovai un catino libero, ma mi toccò aspettare, perché c’era solo un catino ogni sei ragazze, sui trespoli al centro della stanza.
La campanella suonò di nuovo. Ci mettemmo tutte in fila, a due a due, e in quell’ordine scendemmo le scale ed entrammo nell’aula fredda e poco illuminata. Lì, Miss Miller ci lesse le preghiere, poi comandò: Formate le classi!. Seguì, per qualche minuto, un gran baccano, durante il quale Miss Miller non faceva che gridare Silenzio!
e Ordine!.
Quando il baccano scemò, vidi le ragazze disporsi in quattro semicerchi, di fronte a quattro sedie disposte a loro volta davanti a quattro banchi; tutte avevano in mano dei libri e su ogni banco, davanti alla sedia vuota, era posto un librone, forse la Bibbia.
Ci fu una pausa di qualche secondo riempita dal brusio sommesso e confuso dei gruppi di ragazze.
Miss Miller passava di classe in classe, azzittendo questo suono indistinto. Squillò una campanella in lontananza. Subito entrarono nella stanza tre signore: ognuna raggiunse un tavolo e vi si sedette. Miss Miller occupò la quarta sedia vuota, quella più vicina alla porta, intorno alla quale erano riunite le bambine più piccole. Io fui assegnata a questa classe inferiore e collocata in un posto in fondo.
Cominciarono le lezioni, venne ripetuta la preghiera giornaliera,13 si recitarono alcuni passi del Vangelo e a questo seguì la lettura interminabile di alcuni capitoli della Bibbia, che durò un’ora.
Quando finimmo quell’esercizio, si era ormai fatto giorno.
L’instancabile campanella suonò allora per la quarta volta: le classi furono messe in fila e marciarono verso un’altra stanza per la colazione.
Com’ero felice alla prospettiva di mettere qualcosa sotto i denti! Ero quasi stremata dalla fame, visto che il giorno prima non avevo mangiato quasi niente.
Il refettorio era uno squallido stanzone buio, col soffitto basso; sopra due lunghe tavolate fumavano le zuppiere con dentro qualcosa di caldo che però, con mio grande sgomento, emanava un odore tutt’altro che invitante.
Ci fu una generale manifestazione di disappunto quando gli effluvi del pasto raggiunsero le narici di quelle che erano destinate a trangugiarlo; dalle capofila della processione, dalle ragazze grandi della prima classe, si levò un mormorio: Che schifo!
Anche stavolta hanno bruciato il porridge!.
Silenzio!
sbottò una voce; non era Miss Miller, ma una delle insegnanti delle classi superiori, una figurina scura, vestita in modo elegante ma con un non so che di arcigno, che si piazzò a capo di una tavolata, mentre una signora più florida presiedeva l’altro capo.
Cercai invano la signora che avevo visto la sera prima, ma non c’era.
Miss Miller si sistemò in fondo alla tavolata dov’ero seduta io e una vecchia signora dall’aria straniera che non conoscevo, l’insegnante di francese, come venni a sapere in seguito, prese posto all’altra estremità.
Recitammo un lungo ringraziamento e cantammo un inno; poi una domestica portò del tè per le insegnanti e il pasto ebbe inizio. Affamata e sfinita com’ero, ingurgitai qualche cucchiaio della mia razione senza badare al gusto; ma, calmati i primi morsi della fame, mi accorsi di avere davanti una sbobba vomitevole. Il porridge bruciato è disgustoso quasi come le patate marce e fa sparire all’istante anche la fame più nera. I cucchiai si muovevano lentamente; ogni ragazza assaggiava il cibo e cercava di buttarlo giù, ma nella stragrande maggioranza dei casi ci rinunciava subito.
La colazione era finita, ma nessuna aveva davvero fatto colazione.
Dopo aver di nuovo ringraziato Dio per ciò che non avevamo ricevuto e dopo aver cantato un secondo inno, lasciammo il refettorio per la classe. Fui una delle ultime a uscire e, passando accanto alle tavolate, vidi un’insegnante prendere una zuppiera di porridge e assaggiarne un po’.
Guardò le altre: avevano tutte la stessa espressione contrariata e una di loro, quella robusta, mormorò: Che roba abominevole!
Che vergogna!. Prima che le lezioni ricominciassero passò un quarto d’ora, durante il quale in classe ci fu un baccano indescrivibile.
Per tutta la durata di quell’intervallo, a quanto pareva, si poteva parlare ad alta voce e con maggiore libertà, e le ragazze sfruttavano fino in fondo tale privilegio.
Parlavano tutte della colazione, che suscitava lo sdegno generale.
Poverette!
Era l’unica consolazione che avevano. Miss Miller in quel momento era l’unica insegnante presente nella stanza.
Attorno a lei c’era un gruppo di ragazze grandi che parlavano gesticolando con aria seria e risentita.
Sentii pronunciare da alcune di loro il nome di Mr Brocklehurst e vidi Miss Miller scuotere la testa in segno di disapprovazione.
Ma non faceva molto per calmare lo sdegno generale: di sicuro lo condivideva anche lei.
Una pendola nell’aula batté le nove. Miss Miller si scostò dal gruppo e, dritta al centro della stanza, gridò: Silenzio! Tornate ai vostri posti!.
La disciplina fu ristabilita: in cinque minuti la ressa confusa si ricompose e un relativo silenzio calò su quella torre di Babele. Le insegnanti delle classi superiori ripresero puntualmente il proprio posto, ma erano tutte ferme, come se fossero in attesa. Allineate sulle panche lungo i lati della stanza, le ottanta ragazze sedevano immobili e dritte come fusi. Formavano una curiosa assemblea, tutte con i capelli pettinati lisci e tirati all’indietro, senza un ricciolo in vista, i vestiti marroni chiusi sul collo da una sottile goletta, le taschine in tela d’Olanda attaccate sul davanti dei loro abiti e adibite alla funzione di borse da lavoro.
Tutte quante poi indossavano calzettoni di lana e scarpe grossolane, chiuse con fibbie d’ottone. Di quelle conciate in questo modo, oltre una ventina erano ragazze grandi, ormai signorine; quella tenuta le imbruttiva e conferiva un’aria goffa anche alle più graziose tra loro.
Io ero lì che continuavo a fissarle, e di tanto in tanto osservavo anche le insegnanti nessuna che mi piacesse in particolare: quella robusta era un po’ volgare, quella mora ti metteva i brividi a guardarla, la straniera era rude e grottesca e Miss Miller una poveretta tutta paonazza, un po’ per il freddo, un po’ per l’eccessivo affaticamento –, quando a un tratto, mentre il mio sguardo passava di volto in volto, l’intera classe balzò in piedi, all’unisono, come sospinta da un’unica molla.
Che succedeva? Non avevo sentito pronunciare nessun ordine e non sapevo cosa pensare.
Prima che mi fossi ripresa, le classi erano di nuovo sedute, ma visto che in quel momento tutti gli sguardi erano rivolti verso uno stesso punto, ne seguii anch’io la traiettoria e ritrovai la persona che mi aveva ricevuto la sera prima.
Era ferma in fondo alla stanza, vicino al camino , ed esaminava, silenziosa e seria, le due file di ragazze. Miss Miller le si avvicinò, forse per chiederle qualcosa, e avuta la risposta ritornò al suo posto e disse ad alta voce: Capoclasse della prima, va’ a prendere i mappamondi. Mentre l’ordine veniva eseguito, la signora a cui Miss Miller si era rivolta attraversò lentamente la stanza. Credo di avere una spiccata attitudine all’adorazione, perché ricordo ancora l’ammirato rispetto con cui i miei occhi seguivano i suoi passi.
Vista così, alla piena luce del giorno, appariva alta, bella e ben proporzionata.
Gli occhi scuri, quelle iridi percorse da una luce buona, e le lunghe ciglia ricurve e sottili mettevano in risalto il candore della fronte spaziosa.
I capelli, di un marrone scuro, erano raccolti sulle tempie in grossi boccoli, secondo lo stile di quel periodo, quando non si usavano né le chiome lisce né i riccioli lunghi.
L’abito, anch’esso all’ultima moda, era di un tessuto color porpora con guarnizioni in velluto nero un po’ alla spagnola.
Alla cintura le brillava un orologio d’oro .
Il lettore aggiunga, per completare il quadro, lineamenti raffinati, una carnagione pallida ma luminosa, un’aria e un portamento eleganti, e riuscirà a farsi, almeno per quanto si possa esprimere a parole, un’idea precisa dell’aspetto esteriore di Miss Temple: Maria Temple, come poco dopo vidi scritto su un libro di preghiere che lei stessa mi aveva incaricato di portare in chiesa.
La direttrice di Lowood prese posto davanti a un paio di mappamondi poggiati su uno dei banchi, raccolse attorno a sé la prima classe e cominciò la sua lezione di geografia.
Le insegnanti convocarono le classi inferiori e per un’ora ripeterono le lezioni di storia, grammatica ecc., poi si passò alla calligrafia e all’aritmetica, e Miss Temple impartì lezioni di musica ad alcune delle allieve più grandi.
La durata di ogni lezione era scandita dal pendolo che finalmente suonò mezzogiorno. La direttrice si alzò. Vorrei dire qualcosa alle allieve, disse. Il baccano già esploso a fine lezione si calmò al suono della sua voce. Poi proseguì: Stamattina vi è stata servita una colazione immangiabile. Sarete affamate. Ho dato ordine di distribuire a tutte voi una merenda a base di pane e formaggio. Le insegnanti la guardarono con una certa meraviglia.
Mi assumo io la responsabilità, aggiunse, come per dar loro una spiegazione, e subito dopo lasciò la stanza.
Di lì a poco portarono e distribuirono il pane e il formaggio, con grandissima gioia e sollievo di tutta la scolaresca.
Poi fu dato l’ordine In giardino!.
Indossarono tutte un cappellaccio di paglia con lacci di calicò colorato e un mantello di rascia grigia. Con addosso lo stesso equipaggiamento, risalendo la corrente, mi feci strada fino a sbucare all’aria aperta. Il giardino era un ampio recinto, circondato da mura così alte da impedire ogni vista sull’esterno. Su un lato correva una veranda coperta e larghi viali incorniciavano uno spazio centrale suddiviso in tante piccole aiuole: queste venivano assegnate come giardini da coltivare alle allieve e ciascuna aiuola aveva la sua proprietaria. Senza dubbio, in piena fioritura dovevano essere graziose, ma ora, a fine gennaio, erano tutte avvizzite dal gelo invernale e nere di marciume. Non appena mi fermai a guardarmi intorno, rabbrividii: era troppo freddo, quel giorno, per stare all’aria aperta.
Non che piovesse proprio, ma l’aria era scurita da una pioggerellina giallastra e nebbiosa. Sotto i piedi era tutto bagnato fradicio per le piogge abbondanti del giorno prima.
Le ragazze più robuste correvano e s’impegnavano in giochi movimentati, ma parecchie, pallide e gracili, si erano radunate sotto la veranda, in cerca di un riparo e di un po’ di calore.
E tra queste, a cui la nebbia fitta penetrava nelle ossa tremolanti, sentii ripetuti e cavernosi colpi di tosse. Fino a quel momento non avevo parlato con nessuna e nessuna sembrava accorgersi di me. Così me ne stavo in disparte, da sola; ma a quella sensazione di isolamento ci ero abituata e non mi pesava più di tanto.
Mi appoggiai a una colonna della veranda, mi strinsi addosso il mantello grigio e, nel tentativo di dimenticare il freddo che mi pungeva fuori e la fame che mi mordeva dentro, mi dedicai, anima e corpo, all’occupazione di osservare e pensare.
Le mie riflessioni erano troppo indefinite e frammentarie per meritare di essere ricordate. Sapevo a malapena dove fossi. Gateshead e la mia vita passata sembravano essere svaniti lontano, a distanze smisurate. Il presente era vago e sconosciuto, e sul futuro non potevo fare congetture.
Diressi lo sguardo sul giardino, così simile al chiostro di un convento, poi lo sollevai, verso la casa: un edificio grande, che sembrava per metà grigio e vecchio e per l’altra metà nuovissimo. Sulla parte nuova, dov’erano l’aula scolastica e il dormitorio, si aprivano finestre a colonnina e con le grate, che le conferivano l’aspetto di una chiesa. Una lapide sopra la porta recava questa iscrizione: Istituto di Lowood. Quest’ala fu ricostruita, A.D...., da Naomi Brocklehurst, di Brocklehurst Hall, in questa contea. Così risplenda la vostra luce davanti agli uomini, perché vedano le vostre opere buone e rendano gloria al vostro Padre che è nei cieli .
Lessi e rilessi più volte queste parole.
Sentivo che avevano una qualche motivazione, ma ero incapace di cogliere appieno il loro senso profondo.
Stavo ancora riflettendo sul significato della parola Istituto e tentando di stabilire un nesso fra le prime parole e il versetto del Vangelo, quando un colpo di tosse proprio dietro di me mi fece voltare.
Vidi una ragazza seduta su una panchina di pietra; era china su un libro e sembrava tutta presa e concentrata nella lettura. Dalla posizione in cui mi trovavo potei vedere il titolo: Rasselas,14 un nome che mi colpì e allo stesso tempo mi attrasse per la sua stranezza. Mentre voltava una pagina, per caso alzò gli occhi e io mi affrettai a dirle: È interessante il tuo libro?.
Avevo già progettato di chiederglielo in prestito, prima o poi.
A me piace, rispose lei, dopo una pausa di qualche secondo che le servì a studiarmi un po’.
Di cosa parla?
continuai. Non so davvero dove trovai il coraggio di attaccare discorso così, con una sconosciuta.
Un passo del genere era contrario alla mia natura e alle mie abitudini, ma penso che quella sua occupazione toccò in me, in qualche modo, una corda di simpatia; perché anche a me piaceva leggere, sebbene le mie letture fossero piuttosto frivole e infantili.
Non riuscivo ad assimilare o comprendere quelle serie e di sostanza. Tieni, puoi vederlo da te, replicò la ragazza, porgendomi il libro. Lo sfogliai. Dopo una rapida occhiata mi convinsi che il contenuto era meno avvincente del titolo. Rasselas, per i miei gusti infantili, sembrava noioso. Non vi trovai traccia di fate né di folletti, non c’era nessuna immagine a dare un po’ di colore a quelle pagine fitte di stampa. Glielo restituii.
Lei lo riprese come se niente fosse e senza proferir parola stava per rituffarsi di nuovo nella lettura, ma io mi arrischiai a disturbarla per la seconda volta.
Sai dirmi cosa significa quell’incisione sopra la porta? Cos’è l’Istituto di Lowood?
È questa casa dove sei venuta a stare.
E perché lo chiamano ‘Istituto’? Che differenza c’è rispetto alle altre scuole?
In parte è un istituto di carità.
Tu e io, e anche tutte le altre ragazze, siamo qui per beneficenza.
Tu sei un’orfana, vero? Tuo padre e tua madre non sono morti? Sono morti prima che potessi averne un qualche ricordo.
Ecco, tutte le ragazze, qui, hanno perso uno o entrambi i genitori.
E questo è un istituto per l’educazione delle orfane. Non paghiamo niente?
Ci tengono qui gratis?
Paghiamo, oppure pagano i nostri parenti, quindici sterline l’anno a testa.
E allora perché dici che siamo qui per beneficenza?
Perché quindici sterline non bastano per vitto e istruzione, e la differenza è colmata dalle sottoscrizioni.
Chi è che sottoscrive?
Signore e signori caritatevoli dei dintorni e di Londra.
Chi era Naomi Brocklehurst?
La signora che ha fatto costruire la parte nuova di questa casa, come ricorda la lapide.
È suo figlio ora a sovrintendere e a dirigere tutto. Perché?
Perché è tesoriere e amministratore dell’istituto.
Allora questa casa non appartiene alla signora alta con l’orologio che ci ha fatto portare pane e formaggio?
A Miss Temple?
Oh, no! Magari fosse sua.
Lei deve rispondere a Mr Brocklehurst di tutto quello che fa.
È Mr Brocklehurst a comprarci il cibo e i vestiti.
Lui vive qui?
No, vive a due miglia da qui, in una villa molto grande.
È una brava persona?
È un pastore, e si dice che sia un grande benefattore.
Hai detto che la signora alta si chiama Miss Temple, giusto?
Sì.
E come si chiamano le altre insegnanti?
Quella con le guance rosse si chiama Miss Smith; sorveglia il lavoro e ci taglia la stoffa per la biancheria, gli abiti, le mantelle di pelliccia e le altre cose che poi ci cuciamo da sole.
Quella piccola con i capelli neri è Miss Scatcherd: insegna storia e grammatica e fa lezione alla seconda classe.
Quella che indossa lo scialle e ha il portafazzoletto legato in vita con un nastro giallo è Madame Pierrot; viene da Lilla, in Francia, e insegna francese.
Ti piacciono le insegnanti? Sì, abbastanza. Ti piace anche quella piccolina e bruna, e Madame...? Non riesco a pronunciare il suo nome come fai tu. Miss Scatcherd è irascibile. Devi stare attenta a non farla arrabbiare. Madame Pierrot non è cattiva. Ma Miss Temple è la migliore di tutte, vero? Miss Temple è molto buona e molto intelligente.
È al di sopra delle altre perché sa molte più cose di loro.
E tu, è molto che sei qui?
Da due anni. Sei orfana?
Ho perso mia madre. Ti trovi bene qui? Fai un po’ troppe domande.
Per ora ti ho dato abbastanza risposte.
Adesso voglio leggere.
Ma in quell’istante suonò la campana del pranzo. Rientrammo tutte in casa.
L’odore che riempiva il refettorio non era molto più invitante di quello che aveva solleticato le nostre narici a colazione.
Il pranzo fu servito in due enormi recipienti di latta, dai quali si levavano densi vapori che avevano l’odore di grasso rancido.
Era un intruglio di patate insipide e di brandelli di carne stantia non meglio identificabili, mescolati e cotti insieme.
Ciascuna allieva ricevette una porzione piuttosto abbondante di questo pastone.
Mangiai quel che potei, chiedendomi se ogni giorno avremmo mangiato cibo di qualità così scadente.
Dopo pranzo ci trasferimmo subito in classe. Ricominciarono le lezioni e durarono fino alle cinque.
L’unico evento degno di nota del pomeriggio fu che vidi Miss Scatcherd cacciare via vergognosamente dalla lezione di storia la ragazza con cui avevo parlato nella veranda e ordinarle di restare ferma, in piedi, in mezzo alla stanza.
Quella punizione mi parve quanto mai infamante, specie per una ragazza così grande .
Mi aspettavo di vederle manifestare segni di grande sofferenza e vergogna; ma con mia grande sorpresa non pianse né arrossì.
Restò ferma, seria e composta, bersaglio dello sguardo di tutte. Come fa a sopportarlo così, con tanta calma e fermezza?
mi chiedevo.
Se fossi al posto suo, vorrei che la terra mi si aprisse sotto i piedi per inghiottirmi.
Sembra tutta concentrata su qualcosa che va al di là del suo castigo, al di là della sua condizione: qualcosa che non è attorno né davanti a lei.
Ho sentito parlare dei sogni a occhi aperti... starà forse sognando a occhi aperti? Tiene gli occhi fissi sul pavimento, ma sono sicura che non lo vede. È come se guardasse dentro di sé, in fondo al suo cuore. Sembra star dietro a qualche suo ricordo, non a qualcosa di reale e presente.
Chissà che tipo di ragazza è... sarà buona o cattiva?
Poco dopo le cinque, ci servirono un altro pasto, che consisteva in una piccola tazza di caffè e in mezza fetta di pane scuro.
Divorai il pane e bevvi il caffè di gusto; ma sarebbe stato bello averne di più, perché avevo ancora fame.
Seguì mezz’ora di ricreazione e poi lo studio; infine un bicchiere d’acqua, un pezzo di tortino di avena, le preghiere e via, a letto.
Fu questo il mio primo giorno a Lowood. Capitolo VI Il giorno dopo cominciò come quello prima.
Ci alzammo e ci vestimmo alla luce delle candele di giunco, ma quel mattino fummo costrette a rinunciare alla cerimonia delle abluzioni perché l’acqua nei catini era gelata.
La sera precedente era cambiato il tempo e un tagliente vento di nordest, fischiando per tutta la notte attraverso le fessure delle finestre del dormitorio, ci aveva fatto rabbrividire nel letto e aveva ghiacciato l’acqua dentro alle brocche.
Prima che la lunga ora e mezza di preghiere e di lettura della Bibbia fosse finita, ero sul punto di morire di freddo.
Finalmente arrivò il momento della colazione e stavolta il porridge non era bruciato, di qualità era mangiabile, ma di quantità scarso.
Come mi sembrava piccola la mia porzione!
Avrei voluto che fosse almeno il doppio. Nel corso della giornata fui iscritta alla quarta classe e mi assegnarono compiti e occupazioni come da programma. Fino a quel momento ero stata solo una spettatrice delle attività di Lowood; adesso ne sarei diventata attrice.
All’inizio, essendo poco abituata a studiare a memoria, le lezioni mi parvero lunghe e difficili; anche il continuo passare da una materia all’altra mi disorientava. Così fui felice quando, verso le tre del pomeriggio, Miss Smith mi mise in mano una pezza di mussola di due iarde, con ago, ditale ecc., e mi mandò a sedere in un angolino tranquillo della classe, col compito di farci l’orlo.
In quell’ora cucivamo quasi tutte, a parte una classe che era rimasta attorno alla cattedra di Miss Scatcherd a fare esercizi di lettura; e, nel silenzio generale, si poteva sentire l’argomento delle loro lezioni, il modo in cui se la cavavano le ragazze e le critiche o gli elogi di Miss Scatcherd a ogni prova.
Si trattava di storia inglese.
Fra le lettrici notai la ragazza che avevo conosciuto in veranda: all’inizio della lezione era seduta ai primi banchi, ma poi, per qualche errore di pronuncia o qualche svista sulla punteggiatura, fu mandata all’improvviso in fondo alla classe. Anche in quella posizione appartata, Miss Scatcherd continuò a prenderla di mira senza sosta e le si rivolgeva di continuo con frasi come queste: Burns , Burns, tieni i piedi storti, raddrizzali subito.
Burns, non spingere il mento così in fuori, non sta bene! Tiralo indietro.
Burns, insisto perché tu tenga la testa dritta; non voglio più vederti in un atteggiamento del genere ecc.
ecc.
Dopo aver letto il capitolo due volte, i libri furono chiusi e le ragazze interrogate.
La lezione aveva trattato una parte del regno di Carlo I, così molte domande riguardarono le imposte sul vino, il sussidio di dodici penny alla corona e la tassa per la flotta del re, a cui quasi nessuna seppe rispondere.
Ma quando toccò alla Burns, ogni minima difficoltà si sciolse come neve al sole: la sua memoria pareva aver assorbito la sostanza dell’intera lezione e lei era pronta a rispondere su ogni punto. Mi aspettavo che Miss Scatcherd lodasse la sua attenzione, e invece all’improvviso gridò: Che ragazza sporca e sgradevole!
Stamattina non ti sei pulita le unghie, vero?. Burns non rispose.
Il suo silenzio mi lasciò a bocca aperta.
Perché, pensai, non le spiega che non ha potuto pulirsi le unghie né lavarsi la faccia perché l’acqua era gelata? Ma a quel punto fui distratta da Miss Smith che mi chiese di reggerle una matassa di filo. Mentre lo aggomitolava, ogni tanto mi faceva qualche domanda: se ero già andata a scuola, se sapevo fare il punto croce, ricamare, lavorare a maglia ecc. Finché non mi lasciò andare, non potei più seguire i movimenti di Miss Scatcherd.
Quando tornai al mio posto, proprio in quel momento, la signorina stava dando un ordine di cui non riuscii a cogliere il senso; a ogni modo la Burns lasciò immediatamente la classe, andò nella piccola stanza dove tenevano i libri e mezzo minuto dopo tornò con in mano un fascio di rametti, legati insieme a un’estremità.
Questo arnese minaccioso fu consegnato a Miss Scatcherd con un inchino rispettoso; poi, senza che nessuno glielo avesse detto e senza fiatare, si sbottonò il grembiule e subito l’insegnante, con quel fascio di rametti, le assestò una dozzina di colpi secchi sul collo.
Nemmeno una lacrima sgorgò dagli occhi della Burns. Smisi di cucire perché, davanti a uno spettacolo del genere, mi tremavano le dita per la rabbia di non poter fare niente. Sul suo volto assorto non vidi alcun segno di turbamento. Che testa dura! esclamò Miss Scatcherd. Questa tua tendenza alla sciatteria è incorreggibile! Porta via le verghe. Burns obbedì.
La guardai con attenzione, quando riemerse dallo stanzino dei libri: si rimetteva il fazzoletto in tasca e sulla guancia smunta le brillava la scia di una lacrima. A Lowood, il momento della giornata che preferivo era la ricreazione serale: il pezzo di pane, la dose di caffè delle cinque, se non riuscivano a soddisfare la fame, almeno ci rimettevano un po’ in forze. Le privazioni dell’intera giornata diventavano meno asfissianti.
In classe era meno freddo che al mattino, poiché era permesso, per supplire in qualche modo all’assenza di candele che a quell’ora non erano ancora accese, aggiungere più legna al fuoco dei camini. I bagliori rossastri, il chiasso autorizzato, la confusione di tante voci trasmettevano un dolce senso di libertà. La sera del giorno in cui avevo visto Miss Scatcherd frustare la sua allieva Burns, mi aggiravo come al solito senza compagnia tra panche, tavoli e gruppi di ragazze che ridevano, ma non mi sentivo sola. Quando passavo davanti alla finestra, ogni tanto sollevavo uno scuro per guardare fuori: la neve cadeva fitta e già, contro i pannelli più bassi della vetrata, se n’era formato uno strato. Se accostavo l’orecchio alla finestra, riuscivo a distinguere, oltre l’allegro baccano all’interno, il gemito sconsolato del vento fuori. Forse, se avessi appena lasciato una casa accogliente e dei genitori affettuosi, questa sarebbe stata di certo l’ora in cui il distacco mi sarebbe pesato di più. Quel vento mi avrebbe colmato il cuore di tristezza, e questo caos oscuro avrebbe turbato la mia pace!
E invece, nella mia condizione, mi misero addosso una strana euforia, sfrenata e febbricitante; desideravo che il vento ululasse ancora più selvaggio, che l’oscurità divenisse sempre più nera e le voci confuse si tramutassero in grida.
Scavalcando panche e sgattaiolando sotto i tavoli, raggiunsi uno dei caminetti.
Lì, in ginocchio vicino all’alto parafuoco di fil di ferro, trovai Burns, tutta concentrata e silenziosa, strappata alla realtà dalla compagnia di un libro che stava leggendo al fioco chiarore delle braci.
È sempre Rasselas?
le domandai, arrivandole alle spalle.
Sì, disse, lo sto finendo proprio adesso.
E dopo cinque minuti lo chiuse.
Ne fui felice. Adesso, pensai, forse potrò parlarle.
Mi misi a sedere accanto a lei, sul pavimento.
Come ti chiami, oltre a Burns?
Helen.
Vieni da molto lontano?
Vengo da un paese molto a nord, proprio al confine con la Scozia.
E ci tornerai?
Lo spero; ma chissà cosa mi riserva il futuro.
Sono sicura che non vedi l’ora di lasciare Lowood.
No!
E perché dovrei?
Mi hanno mandato qui per ricevere un’istruzione e non avrebbe senso andarmene prima di aver raggiunto lo scopo.
Ma quell’insegnante, Miss Scatcherd, è così crudele con te!
Crudele? Ma no!
È solo severa.
Non sopporta i miei difetti.
Se fossi al posto tuo, io non la sopporterei, ne sono sicura. Se mi colpisse con quella verga, gliela strapperei di mano e gliela spezzerei sotto il naso. Dubito che faresti una cosa del genere.
Se la facessi sul serio, Mr Brocklehurst ti caccerebbe dalla scuola, e tu daresti un gran dolore ai tuoi parenti.
È molto meglio sopportare con pazienza un’umiliazione che fa male solo a te, piuttosto che commettere un gesto avventato le cui conseguenze nefaste ricadrebbero su tutte le persone che ti vogliono bene.
E poi la Bibbia ci ingiunge di rispondere al male con il bene.
Ma non è vergognoso essere frustata e costretta a stare in piedi al centro di una stanza piena di persone?
E sei pure una ragazza grande. Io sono molto più piccola di te, eppure non riuscirei a sopportarlo. E invece sarebbe tuo dovere sopportarlo, se non potessi evitarlo. È vile e stupido dire di non poter sopportare ciò che il destino ci impone di sopportare. L’ascoltavo a bocca aperta. Non riuscivo a comprendere questa sua teoria della sopportazione. E mi riusciva ancor meno di capire e condividere l’indulgenza che manifestava nei confronti della sua castigatrice. Eppure avevo come la sensazione che Helen Burns valutasse le cose sotto una luce invisibile ai miei occhi. Avevo il sospetto che lei avesse ragione e io torto, ma non volevo approfondire la questione. Come fece Felice,15 rimandai tutto a un momento più opportuno.
Helen, prima parlavi dei tuoi difetti. Quali sono? A me sembri così buona. Allora impara dal mio caso a non giudicare dalle apparenze.
Quando Miss Scatcherd dice che sono sciatta, dice la verità; è raro che metta ordine tra le mie cose e, se lo metto, non lo mantengo mai.
Sono sbadata. Dimentico le regole. E le lezioni mi limito a leggerle, quando invece dovrei studiarle.
Non ho metodo e a volte dico, come fai tu, che non posso sopportare di essere sottoposta a un programma regolare. Sono tutte cose che infastidiscono Miss Scatcherd, che per natura è ordinata, precisa e meticolosa.
E irascibile e crudele, aggiunsi. Ma Helen Burns non raccolse la mia precisazione e rimase in silenzio. Miss Temple con te è severa come Miss Scatcherd? Appena sentì pronunciare il nome di Miss Temple, un dolce sorriso percorse il suo volto serio. Miss Temple è piena di bontà. Ci sta male a essere severa con chiunque, anche con le peggiori della scuola. Vede le mie mancanze e me le fa notare con gentilezza.
E se faccio qualcosa di buono, riconosce i miei meriti senza riserve.
Una prova lampante della mia natura disgraziatamente manchevole è che nemmeno le sue ammonizioni così pacate e ragionevoli sono riuscite a correggere i miei difetti; e nemmeno le sue lodi, benché le apprezzi tantissimo, riescono a spronarmi a perseguire l’ordine e la precisione.
È strano, dissi io, è così facile essere ordinati. Per te lo è di sicuro. Ti ho osservata in classe questa mattina e ho visto com’eri attenta. I tuoi pensieri non vagavano mai mentre Miss Miller spiegava la lezione e ti interrogava. Invece i miei non trovano pace. Quando dovrei concentrarmi su Miss Scatcherd e non lasciarmi sfuggire nemmeno una parola di quello che dice, spesso smarrisco persino il suono della sua voce.
Scivolo in una specie di sogno.
A volte mi sembra di trovarmi nel Northumberland e i rumori che mi circondano sono i gorgoglii di un piccolo ruscello che attraversa Deepden, vicino casa nostra.
Così, quando tocca a me rispondere, devono svegliarmi; e visto che per seguire il mio ruscelletto immaginario non ho ascoltato niente di ciò che è stato letto, non so cosa rispondere.
Però questo pomeriggio hai risposto bene.
È stato solo un caso; l’argomento della lettura mi interessava.
Questo pomeriggio, invece di sognare Deepden, mi chiedevo come mai un uomo che si proponeva di essere giusto abbia potuto agire con così scarsa giustizia e saggezza come fece tante volte Carlo I; è stato un vero peccato, pensavo, che un uomo così integro e coscienzioso non sia stato in grado di vedere oltre i privilegi della corona.
Se solo fosse riuscito a essere un po’ più lungimirante e a intuire quale piega stava prendendo il cosiddetto spirito del tempo!
Eppure Carlo mi piace, lo rispetto. Mi fa pena quel povero re assassinato!
Sì, i suoi nemici fecero di peggio: versarono del sangue che non avevano nessun diritto di versare.
Come hanno osato ucciderlo? Helen adesso parlava a se stessa. Aveva dimenticato che io non riuscivo a seguirla, che ero ignorante, o quasi, sull’argomento in questione. La riportai al mio livello. E quando a spiegare è Miss Temple, anche con lei i tuoi pensieri vagano?
No, con lei no, almeno non così spesso; perché Miss Temple, in genere, dice cose che sono più interessanti delle mie riflessioni. Il suo modo di parlare è per me particolarmente piacevole e le informazioni che ci dà corrispondono quasi sempre a ciò che desidero sapere.
Allora con Miss Temple sei buona? Sì, in senso passivo.
Non faccio nessuno sforzo; mi limito a seguire la mia natura. Non c’è merito in questo tipo di bontà. Ce n’è molto invece: sei buona con quelli che sono buoni con te. Anch’io ho sempre desiderato essere così.
Se con le persone crudeli e ingiuste fossimo sempre gentili e obbedienti, i cattivi agirebbero indisturbati; non avrebbero nulla da temere e quindi non cambierebbero mai, ma diventerebbero sempre peggiori.
Quando ci colpiscono senza motivo, dovremmo controbattere con forza, ne sono convinta...
con tanta forza da insegnare a chi ci colpisce a non farlo mai più.
Spero che crescendo cambierai idea. Per ora sei solo una ragazzina ignorante. Ma è quello che sento, Helen.
Devo detestare chi continua a detestarmi, nonostante io abbia fatto di tutto per essere amata.
Devo opporre resistenza a chi mi punisce ingiustamente.
È naturale, come amare chi ti mostra affetto o accettare una punizione quando è meritata.
I pagani e le tribù di selvaggi osservano questa dottrina, ma i cristiani e i popoli civilizzati la respingono.
Perché?
Non riesco a capirlo.
Non è con la violenza che si vince l’odio e non è certo con la vendetta che si guarisce l’offesa. E con che cosa allora? Leggi il Nuovo Testamento e osserva cosa dice Cristo, e come agisce. Prendi le Sue parole come regola e la Sua condotta come esempio.
Che cosa dice?
Amate i vostri nemici, benedite coloro che vi maledicono, fate del bene a chi vi odia e vi tratta con malvagità.16 Allora dovrei amare Mrs Reed.
Però non ci riesco. Dovrei benedire suo figlio John, ma per me è impossibile.
Ora era Helen Burns a chiedermi spiegazioni e io attaccai subito a raccontarle per filo e per segno, a modo mio, la storia delle mie sofferenze e dei miei risentimenti.
Pungente e torva nei momenti di maggiore enfasi, dicevo ciò che sentivo, senza riserve e senza mai addolcire i toni.
Helen mi ascoltò pazientemente fino alla fine. A quel punto, mi aspettavo un qualche commento, invece lei non disse nulla. Insomma, chiesi impaziente, Mrs Reed è o non è una donna cattiva e senza cuore? Non vi sono dubbi che con te sia stata dura.
Il fatto è che a lei non piace il tuo carattere, proprio come a Miss Scatcherd non piace il mio. Ma con quale precisione tieni a mente tutti i particolari di ciò che ti ha fatto e ti ha detto!
Che tracce profonde ha lasciato nel tuo cuore la sua ingiustizia! Nessun maltrattamento ha mai lasciato un marchio così indelebile nella mia anima. Non saresti più felice se provassi a dimenticare la sua severità, insieme con tutte le emozioni violente che ti ha mosso dentro? La vita mi sembra troppo breve per essere sprecata a covare rancori o a rivangare torti subiti. A questo mondo abbiamo tutti, nessuno escluso, il nostro fardello di colpe: non può essere altrimenti.
Ma io credo che verrà presto il tempo in cui ce ne libereremo, liberandoci dei nostri corpi corruttibili.17 E insieme a questa ingombrante carcassa di carne, abbandoneremo ogni degrado e ogni peccato, e di noi rimarrà solo la scintilla dello spirito, l’impalpabile principio di luce e pensiero, puro come quando permise al Creatore di dar vita alla sua creatura. Quella scintilla tornerà poi da dove è venuta, forse per essere trasmessa a un essere superiore all’uomo, forse per passare, attraverso vari stadi di gloria, dalla pallida anima umana allo splendore dei serafini!
Potrebbe invece degenerare, in senso opposto, da uomo a demonio?
No, mi rifiuto di crederlo.
Io seguo un’altra fede che non mi è stata insegnata da nessuno e di cui parlo di rado, ma che mi dà gioia. Mi aggrappo a questa fede perché dà speranza a tutti e concepisce l’Eternità come un riposo, un potente rifugio, e non come un orrore senza fondo. Inoltre, grazie a questa stessa fede, posso distinguere con chiarezza il colpevole dalla colpa. Grazie a questa fede, la vendetta non corrode il mio cuore, la corruzione non mi ferisce mai troppo a fondo, l’ingiustizia non mi trascina mai troppo in basso.
Vivo in pace, in attesa della fine. La testa di Helen, sempre china, si abbassò ancora un poco mentre concludeva questa frase. Le lessi negli occhi che non aveva più voglia di parlare con me, che preferiva restare sola con i suoi pensieri.
Non le fu concesso molto tempo per meditare: una capoclasse, una ragazza grande e sgarbata, arrivò proprio in quel momento, gridandole con un forte accento del Cumberland: Helen Burns, se non vai subito a riordinare il tuo cassetto e non ti sbrighi a ripiegare il tuo lavoro, vado da Miss Scatcherd e le dico di venire a controllare!.
Helen, allo svanire delle sue fantasie, sospirò, si alzò e obbedì subito alla capoclasse, senza battere ciglio. Capitolo VII Il mio primo trimestre a Lowood mi parve un secolo, e non un secolo d’oro. Lo passai a combattere un’aspra lotta con le difficoltà di abituarmi a regole nuove e a compiti mai svolti prima. La paura di non riuscirci mi tormentava più delle privazioni fisiche a cui ero sottoposta, che pure non erano da poco.
Durante gennaio, febbraio e una parte di marzo, le nevicate abbondanti e il successivo disgelo, che aveva reso le strade pressoché impraticabili, ci impedirono di spingerci oltre le mura del giardino, se non per andare in chiesa; ma, entro questi limiti, ogni giorno dovevamo trascorrere un’ora all’aria aperta.
I nostri vestiti non bastavano a proteggerci dal freddo pungente. Non avevamo stivali, così la neve ci entrava nelle scarpe e le inzuppava.
Le mani, senza guanti, erano intirizzite e piene di geloni, e così i piedi.
Ricordo ancora il prurito micidiale che i geloni mi provocavano ogni sera, quando i piedi mi si infiammavano; e al mattino la tortura di infilare quelle dita gonfie, piagate e irrigidite dentro alle scarpe.
La scarsità del cibo, poi, era estenuante.
Con l’appetito vorace dei bambini che stanno crescendo, il cibo che ci davano bastava a malapena a tenere in vita una persona inferma e malaticcia.
Questa penuria di cibo dava luogo a delle prevaricazioni, di cui erano vittima soprattutto le allieve più piccole: ogni volta che ne avevano l’opportunità, le fameliche ragazze grandi si impadronivano, con le moine o con le minacce, della porzione delle più piccole.
Era capitato spesso anche a me di dover dividere fra due contendenti il prezioso tozzo di pane scuro che ci distribuivano all’ora del tè e cedere a una terza ragazza metà del contenuto della mia tazza di caffè, per poi trangugiare il resto con un contorno di lacrime segrete che la fame non soddisfatta mi strappava.
Durante l’inverno, le domeniche erano giorni tristi.
Dovevamo percorrere due miglia per arrivare alla chiesa di Brocklebridge, dove officiava il nostro patrono. Partivamo infreddolite e arrivavamo in chiesa ancor più infreddolite.
Durante la funzione del mattino il freddo quasi ci paralizzava.
La chiesa era troppo lontana per tornare a pranzo a Lowood, così, tra una funzione e l’altra, ci servivano una razione di carne fredda e pane, con la stessa parsimonia osservata di norma nei nostri pasti.
Dopo la funzione pomeridiana, tornavamo all’istituto per una strada poco riparata e ripida, dove il rigido vento invernale che soffiava dalle vette innevate del Nord quasi ci scorticava la faccia.
Ricordo Miss Temple, che ci camminava a fianco, leggera e rapida, mentre noi procedevamo in fila a testa bassa, e si stringeva addosso il mantello di lana scozzese agitato dal vento gelido, incoraggiandoci, a parole e con l’esempio, a tenere alto il morale e a marciare, sempre avanti, come prodi soldati.
Le altre insegnanti, poverette, erano in genere troppo abbattute per tentare di rincuorarci.
E lungo il tragitto, quanto desideravamo la luce e il calore di un fuoco scoppiettante!
Ma, almeno alle più piccole, veniva negato anche questo: ogni caminetto dell’aula veniva subito circondato da una doppia fila di ragazze grandi e dietro di loro si rannicchiavano in gruppi le piccole, avvolgendosi nel grembiule le braccine gelate.
L’ora del tè portava un po’ di conforto sotto forma di una doppia razione di pane: una fetta intera anziché mezza, con l’aggiunta di un delizioso velo di burro.
Era il momento più bello della settimana, che aspettavamo da una domenica all’altra. Di solito riuscivo a mettere da parte una metà di questo lauto pasto; l’altra metà mi toccava cederla, tutte le volte.
La sera della domenica la passavamo a ripetere a memoria il catechismo e poi il quinto, il sesto e il settimo capitolo del Vangelo di Matteo,18 e ad ascoltare un lungo sermone letto da Miss Miller, i cui sbadigli irrefrenabili erano segni tangibili della sua stanchezza. Un frequente intermezzo di queste attività era la rappresentazione dell’episodio di Eutico19 da parte di cinque o sei ragazzine che, sopraffatte dal sonno, crollavano a terra, se non dal terzo piano, perlomeno dal quarto banco, e venivano raccolte mezze morte.
Il rimedio consisteva allora nel metterle al centro della stanza e costringerle a star lì in piedi finché non finiva il sermone.
A volte non si reggevano sulle gambe e si accasciavano a terra, ammassandosi una sull’altra; a quel punto, per farle stare in piedi, venivano puntellate con gli alti sgabelli delle capoclasse.
Non ho ancora parlato delle visite di Mr Brocklehurst; in realtà il signore in questione rimase assente per gran parte del primo mese dopo il mio arrivo.
Forse aveva prolungato il suo soggiorno presso l’amico arcidiacono. La sua assenza era per me un sollievo.
Non c’è bisogno di dire che avevo le mie buone ragioni per temere il suo arrivo; ma alla fine arrivò. Un pomeriggio , me ne stavo seduta con una lavagnetta tra le mani ad arrovellarmi il cervello su una divisione a parecchie cifre. A un certo punto levai distrattamente lo sguardo verso la finestra e vidi una figura passare, proprio in quel momento. Riconobbi quasi d’istinto quella sagoma scheletrica.
E quando, due minuti dopo, tutta la scolaresca, insegnanti comprese, si alzò in massa, non ebbi bisogno di sollevare gli occhi per appurare chi fosse l’uomo che entrava e che tutte salutavano in quel modo.
Un passo lungo misurò la classe, ed ecco che proprio accanto a Miss Temple, anche lei in piedi, torreggiò quella stessa colonna nera che a Gateshead, dal tappeto davanti al caminetto, mi aveva lanciato contro tutta la sua nefasta disapprovazione.
Sbirciai di sottecchi quel pezzo di architettura. Sì, avevo ragione, era Mr Brocklehurst, tutto abbottonato nel suo soprabito, e più lungo, stretto e rigido che mai. Avevo i miei motivi per essere atterrita da questa apparizione.
Ricordavo fin troppo bene le perfide allusioni di Mrs Reed sul mio carattere ecc., e la promessa di Mr Brocklehurst di informare Miss Temple e le altre insegnanti della mia natura malvagia.
Da quel momento in poi, ero vissuta nella paura costante dell’avverarsi di questa promessa e nella quotidiana attesa dell’Uomo che doveva venire20 e che, con le informazioni sulla mia vita passata ottenute dal colloquio con Mrs Reed, mi avrebbe marchiata per sempre con lo stigma della bambina cattiva: ecco, quell’uomo era arrivato.
Era in piedi, a fianco di Miss Temple, e le parlava sottovoce all’orecchio.
Non avevo dubbi che le stesse facendo delle rivelazioni sulla mia malvagità, così la fissavo in preda a una penosa angoscia, in attesa di vedere, da un momento all’altro, i suoi occhi scuri guardarmi con ripugnanza e disprezzo.
Tesi anch’io l’orecchio; e siccome ero seduta proprio nelle prime file, riuscii a sentire quasi tutto quello che le diceva: il senso di quelle parole, per il momento, attenuò le mie preoccupazioni.
A mio parere, il filo che ho acquistato per Lowton andrà bene, Miss Temple. È proprio della qualità che occorre per le camicie di calicò, e ho scelto anche gli aghi adatti.
Dite pure a Miss Smith che ho dimenticato di prender nota degli aghi da rammendo, ma gliene farò avere alcune bustine la prossima settimana. Comunque a ogni allieva non deve dare più di un ago alla volta, perché se ne hanno più di uno tendono a lasciarli in giro e a perderli.
E poi, signorina, vorrei che le calze di lana fossero tenute meglio! Durante la mia ultima visita, sono andato nell’orto e ho esaminato la biancheria stesa ad asciugare. C’erano parecchie calzamaglie nere in pessimo stato: dalla dimensione dei buchi ho dedotto, senza paura di sbagliare, che non erano state ben rammendate di volta in volta. Fece una pausa. Ci atterremo alle vostre direttive, signore, disse Miss Temple. Poi, signorina, continuò, la lavandaia mi ha riferito che alcune ragazze hanno avuto due colletti puliti in una settimana. Sono troppi. Il regolamento ne prevede uno soltanto. Posso spiegarvene la ragione, signore.
Giovedì scorso, Agnes e Catherine Johnstone sono state invitate a Lowton a prendere il tè con delle amiche, così per l’occasione ho dato loro il permesso di mettere un colletto pulito.
Mr Brocklehurst annuì.
Va bene, per questa volta passi, ma vi prego che non si ripeta troppo spesso.
E c’è anche un’altra cosa che mi ha lasciato un po’ perplesso: sistemando i conti con l’economa, ho scoperto che, nelle ultime due settimane, per ben due volte è stata distribuita alle ragazze una merenda in più a base di pane e formaggio.
Come mai? Ho controllato il regolamento e alla voce merenda non è contemplato un pasto del genere. Chi ha introdotto questa novità? E con quale autorità?
Per questa vicenda, la responsabilità è mia, signore, rispose Miss Temple, la colazione era così cattiva che le allieve non hanno proprio potuto mangiarla. Allora non ho avuto il coraggio di lasciarle a digiuno fino all’ora di pranzo.
Signorina, concedetemi un minuto.
Sapete bene che il mio scopo, nell’educare queste ragazze, non è quello di abituarle al lusso e alle comodità, bensì di renderle forti, pazienti e disposte a fare rinunce e sacrifici. E se qualche volta capita che l’appetito venga deluso, per colpa di un piccolo incidente, come un pasto andato a male o un piatto troppo, o troppo poco, condito, non si dovrebbe cancellare tale inconveniente compensando il bene perduto con qualcosa di più raffinato.
Così facendo, si rimpinzano i corpi e si contravviene allo spirito di questa istituzione.
Si dovrebbe invece approfittare di quell’inconveniente per fortificare lo spirito delle allieve, incoraggiandole a mostrarsi forti di fronte a una privazione temporanea.
Non sarebbe fuori luogo se un’educatrice accorta sfruttasse queste occasioni per fare alle allieve un breve discorso sulle sofferenze dei primi cristiani, sulle torture subite dai martiri, sulle esortazioni di nostro Signore che invitava i Suoi discepoli a caricarsi la propria croce e a seguirlo, sui Suoi ammonimenti per l’uomo a non vivere di solo pane ma di ogni parola che proviene dalla bocca di Dio, sulle Sue consolazioni divine: ‘E se anche soffrite la fame e la sete per amor mio, rallegratevene’.21 Vedete, signorina, quando mettete nella bocca di queste bambine pane e formaggio anziché porridge bruciato, potete certo nutrire i loro miseri corpi, ma non vi accorgete che così affamate le loro anime immortali!
Mr Brocklehurst fece una seconda pausa, forse sopraffatto dalle emozioni che aveva dentro.
Miss Temple, quando lui aveva cominciato a parlarle, aveva abbassato il capo; adesso invece guardava dritta davanti a sé e il suo volto, per natura pallido come il marmo, sembrava aver preso anche la freddezza e la consistenza di quel materiale: specie la bocca, tanto serrata che ci sarebbe voluto lo scalpello di uno scultore per aprirla, e la fronte che un po’ alla volta si conformò a un’austerità pietrificata.
Nel frattempo Mr Brocklehurst, in piedi davanti al caminetto con le mani dietro la schiena, contemplava maestoso l’intera scolaresca. All’improvviso sbatté gli occhi, come se le sue pupille avessero incontrato qualcosa che le aveva accecate o ferite.
Si voltò e disse, parlando più convulsamente di quanto avesse fatto fino a quel momento: Miss Temple, Miss Temple, cosa...
che cosa è quella ragazza con i capelli ricci? Capelli rossi, signorina, capelli ricci... tutti ricci!.
E, allungando il bastone, lo puntò con mano tremante verso l’oggetto di tanto orrore.
È Julia Severn, rispose Miss Temple, senza scomporsi.
Julia Severn, signorina!
E perché mai lei, o chiunque altra, ha i capelli ricci?
Perché mai, a dispetto di tutte le regole e i principi di questa casa, si adegua al mondo esterno così sfacciatamente qui, in un istituto religioso e di beneficenza evangelica da portare in testa quella massa di ricci?
I capelli di Julia sono ricci per natura, ribatté Miss Temple, scomponendosi ancora di meno. Per natura? Ma qui non dobbiamo adeguarci alla natura. Io desidero che queste ragazze siano figlie della Grazia. E allora perché tanta abbondanza? Quante volte ho ripetuto che i capelli devono essere pettinati lisci e tenuti in maniera semplice e modesta? Miss Temple, i capelli di quella ragazza vanno tagliati a zero. Domani vi manderò un barbiere. E quante altre capellone vedono i miei occhi...
quella ragazza alta, ditele di voltarsi.
Anzi, dite a tutte quelle dei primi banchi di alzarsi e di girarsi verso il muro.
Miss Temple si passò il fazzoletto sulle labbra, come per cancellare il sorriso involontario che le increspava. Tuttavia diede l’ordine e le ragazze della prima classe, non appena capirono cosa dovevano fare, obbedirono subito. Spostandomi un po’ indietro sulla panca, riuscivo a vedere gli sguardi e le smorfie con cui le ragazze commentavano questa manovra. Peccato che Mr Brocklehurst, invece, non potesse vederle!
Si sarebbe forse reso conto che, per quanto potesse agire sull’esterno del recipiente, l’interno sfuggiva alla sua autorità, più di quanto immaginasse.
Scrutò per circa cinque minuti il rovescio di queste medaglie viventi, poi pronunciò il verdetto finale. Le parole gli uscirono di bocca con la cadenza delle campane suonate a morto: Tutti quegli chignon devono essere tagliati. Miss Temple cercò di protestare.
Signorina, proseguì, io servo un Signore il cui regno non è di questo mondo.22 La mia missione è di mortificare in queste ragazze i desideri della carne, di insegnar loro a vestirsi di pudore e sobrietà e non di acconciature ricercate e di costosi fronzoli.
Guardate queste ragazze davanti a noi: tutto quel gioco di trecce e nastrini, solo la vanità in persona può averlo intessuto.
Quei capelli vanno tagliati, lo ripeto. Pensate solo a quanto tempo sprecato, a... A questo punto le parole di Mr Brocklehurst furono interrotte dall’ingresso in classe di tre nuovi ospiti: tre signore.
Sarebbe stato il caso che fossero arrivate un po’ prima, in tempo per ascoltare il suo sermone sull’abbigliamento, visto che portavano addosso uno sfarzoso tripudio di velluti, sete e pellicce.
Le due più giovani del trio avevano cappellini grigi di castoro, allora molto di moda, guarniti di piume di struzzo e da sotto la tesa di questi graziosi copricapi sgorgavano a profusione ciocche leggere, arricciate ad arte. La signora più anziana era avvolta in un costoso scialle di velluto con l’orlo in ermellino e sulla fronte aveva una frangia di riccioli posticci alla francese. Queste signore furono accolte da Miss Temple con tutto il rispetto dovuto alla Signora e alle Signorine Brocklehurst e vennero fatte accomodare nei posti d’onore in cima alla stanza.
A quanto pare erano venute in carrozza insieme al loro reverendo congiunto e poi avevano fatto un giro di perlustrazione nelle camere al piano di sopra, mentre lui rivedeva i conti con l’economa, interrogava la lavandaia e faceva la predica alla direttrice. Si dedicarono quindi a fare osservazioni e rimproveri di vario tipo a Miss Smith, incaricata di tenere in ordine la biancheria e di ispezionare i dormitori, ma io non ebbi il tempo di ascoltare ciò che dicevano, perché la mia attenzione fu richiamata e avvinta da altri pensieri.
Finora, pur ascoltando i discorsi di Mr Brocklehurst e di Miss Temple, ero stata bene attenta a prendere tutte le dovute precauzioni per tutelare la mia incolumità personale. E avevo pensato che l’unico modo per riuscirci sarebbe stato quello di non farmi notare.
A questo scopo mi ero seduta molto indietro sulla panca e, fingendo di essere occupata a fare le mie operazioni di aritmetica, tenevo la lavagna in modo da nascondere la faccia.
E davvero sarei riuscita a non farmi notare se quella lavagna traditrice, a un certo punto, non mi fosse scivolata di mano e, cadendo a terra con un fracasso inopportuno, non avesse richiamato tutti gli occhi su di me.
Era finita, lo sapevo; e mentre mi chinavo per raccogliere i due pezzi della lavagna chiamai a raccolta tutte le mie forze per far fronte al peggio.
Che arrivò.
Che ragazza distratta!
disse Mr Brocklehurst, e subito dopo: È l’alunna nuova, a quanto vedo.
E prima che potessi fiatare: A proposito, non devo dimenticarmi che ho un paio di cose da dirvi sul suo conto.
Quindi, ad alta voce quanto mi parve alta quella voce!
aggiunse: La bambina che ha rotto la lavagna si faccia avanti!. Fosse dipeso da me, non ce l’avrei fatta a muovermi: ero paralizzata.
Ma due ragazze grandi che mi erano sedute ai lati mi misero in piedi e mi spinsero verso quel giudice terribile.
Allora Miss Temple mi venne incontro e mi scortò con dolcezza fino a lui. La sentii sussurrare: Non aver paura, Jane. Ho visto che non l’hai fatto apposta. Non sarai punita. La gentilezza di quel sussurro mi trapassò il cuore come una pugnalata.
Fra un minuto mi disprezzerà per la mia ipocrisia, pensai, e a quel pensiero un’ondata di rabbia furiosa contro i Reed, Brocklehurst e compagnia bella mi ribollì nelle vene.
Io non ero Helen Burns.
Portate qui quello sgabello, disse Mr Brocklehurst, indicandone uno molto alto da cui si era appena alzata una capoclasse.
Glielo portarono. Metteteci a sedere la bambina. Mi ritrovai seduta senza sapere chi mi ci aveva messo.
Non ero nelle condizioni di far caso a certi particolari; notai solo che mi avevano issata all’altezza del naso di Mr Brocklehurst, che quest’ultimo si trovava a circa una iarda da me e che una distesa di mantelli di seta picchiettati di arancio e di porpora e una nuvola di piume argentate si estendevano e ondeggiavano sotto di me.
Mr Brocklehurst tossicchiò.
Signore, disse, rivolgendosi alla propria famiglia, Miss Temple, insegnanti, bambine, vedete questa ragazzina?
Certo che mi vedevano: sentivo i loro sguardi bruciarmi la pelle come fossero lenti ustorie. Come potete vedere, è ancora piccola e possiede l’aspetto di una bambina qualunque. Dio le ha generosamente concesso la stessa forma che ha dato a tutti noi. Non c’è in lei nessuna deformità evidente che lasci trapelare un carattere diverso dal comune. Chi potrebbe pensare che il Maligno ha già trovato in lei una schiava e una portavoce? Eppure, mi duole dirlo, è proprio così.
Seguì una pausa durante la quale cominciai a dominare la paralisi dei miei nervi e a rendermi conto che il Rubicone era già stato passato e che quel processo, se non potevo più evitarlo, tanto valeva affrontarlo a testa alta. Mie care bambine, proseguì quel pastore nero e marmoreo, con enfasi, è una circostanza ben triste e malinconica, questa, perché mi si impone il dovere di mettervi in guardia su questa bambina, che potrebbe essere un agnellino di Dio e invece è una piccola reproba: non un membro del vero gregge ma, senza ombra di dubbio, un’intrusa, una clandestina.
Dovete starne alla larga, non dovete seguire il suo esempio.
Se necessario, evitate la sua compagnia, escludetela dai vostri giochi e tagliatela fuori dalle vostre conversazioni.
E voi, insegnanti, dovete sorvegliarla: tenete d’occhio i suoi movimenti, soppesate bene le sue parole, osservate da vicino le sue azioni, punitela nel corpo per salvarle l’anima.
Sempre che sia ancora possibile salvarla, perché questa ragazzina, questa bambina, nata in terra cristiana, peggiore di tante piccole pagane che rivolgono le loro preghiere a Brahma e s’inginocchiano dinanzi a Juggernaut...
questa bambina è... una bugiarda!
A quel punto seguì una pausa di dieci minuti durante la quale, ormai tornata in pieno possesso delle mie facoltà, notai che tutte le donne di casa Brocklehurst tiravano fuori di tasca il fazzoletto e si tamponavano gli occhi.
La signora anziana si dondolava avanti e indietro e le due giovani bisbigliavano: Che orrore!. Mr Brocklehurst riattaccò e concluse: È quanto ho appreso dalla sua benefattrice, da quella signora santa e caritatevole che l’adottò quando rimase orfana e l’allevò come fosse figlia sua.
Ma il suo affetto e la sua generosità furono ripagati da questa ragazzina disgraziata con tanta slealtà e ingratitudine che alla fine la sua generosissima protettrice si vide costretta a separarla dai propri figli, per paura che il suo cattivo esempio potesse contaminare la loro purezza. L’ha mandata qui perché guarisse, proprio come gli antichi ebrei mandavano i loro malati nelle acque ribollenti di Betzaeta.23 Per questo, insegnanti e direttrice, vi chiedo di fare in modo che le acque attorno a lei non ristagnino mai. Con questa chiusa sublime, Mr Brocklehurst si allacciò l’ultimo bottone del soprabito e mormorò qualcosa alla sua famiglia, che si alzò e fece un inchino a Miss Temple; dopo di che tutti quei personaggi veleggiarono via dalla stanza in pompa magna.
Sulla soglia, il mio giudice si voltò e disse: Lasciatela su quello sgabello un’altra mezz’ora e fate in modo che, per il resto della giornata, nessuno le rivolga parola. E così mi ritrovai lassù: io, che avevo dichiarato di non poter sopportare la vergogna di stare in piedi sulle mie gambe in mezzo alla stanza, ero adesso esposta al pubblico ludibrio su un piedistallo di infamia. Nessuna parola potrà mai descrivere le sensazioni che provavo; ma proprio mentre mi esplodevano dentro, fino a togliermi il respiro e a serrarmi la gola, una ragazza si alzò e mi passò accanto.
Nel passare, sollevò lo sguardo. Che strana luce animava quegli occhi!
Che sensazione mai provata mi mosse dentro quel raggio di luce!
E come mi rinfrancò quel sentimento nuovo!
Era come se un martire, un eroe, avesse sfiorato uno schiavo o una vittima e nel passaggio, come per osmosi, gli avesse trasmesso la forza. Dominai la crisi isterica che stava per travolgermi, sollevai la testa e rimasi ferma, dritta come un fuso, sullo sgabello. Helen Burns chiese a Miss Smith qualcosa riguardante il suo lavoro, fu rimproverata per la banalità della domanda e tornò al proprio posto.
Passandomi a fianco, mi sorrise di nuovo. Che sorriso! Me lo ricordo ancora, e so che era l’espressione di un’intelligenza sottile, di un coraggio vero. Le illuminava i lineamenti marcati, il viso scavato, gli occhi grigi e infossati, come se fosse il riflesso di una figura angelica. Eppure, in quel momento, Helen Burns portava sul braccio una fascia con su scritto disordinata.
Appena un’ora prima avevo sentito Miss Scatcherd castigarla mettendola a pane e acqua per la cena del giorno dopo perché, mentre ricopiava un esercizio, lo aveva macchiato d’inchiostro.
Come era imperfetta la natura umana! Pure il più luminoso dei pianeti presenta, sulla sua superficie, macchie simili!
E occhi come quelli di Miss Scatcherd non riescono a vedere altro che quei difetti impercettibili, mentre sono ciechi di fronte all’immenso splendore dell’astro.
Capitolo VIII Prima che la mezz’ora finisse, suonarono le cinque. La classe si svuotò e andarono tutte nel refettorio a prendere il tè. Allora mi arrischiai a scendere. Ormai si era fatto buio. Mi rifugiai in un angolino e mi misi a sedere sul pavimento.
Il sortilegio che mi aveva sostenuto fino ad allora iniziò a dissolversi e al suo posto subentrò la reazione: attanagliata e sopraffatta dal dolore, all’improvviso crollai giù, faccia a terra.
E finalmente piansi; lì con me non c’era più Helen Burns, non avevo niente e nessuno a cui aggrapparmi.
Abbandonata a me stessa, mi lasciai andare e inzuppai di lacrime le assi del pavimento.
Mi ero ripromessa di comportarmi così bene e di darmi tanto da fare, qui a Lowood; di fare nuove amicizie, di guadagnarmi la stima e conquistare l’affetto delle persone.
E avevo già fatto progressi notevoli: proprio quella mattina ero stata la prima della classe, Miss Miller mi aveva riempito di lodi, Miss Temple mi aveva sorriso in segno di approvazione e mi aveva promesso di insegnarmi a disegnare e di farmi studiare il francese se, nei due mesi a seguire, avessi continuato a fare simili progressi.
E poi le mie compagne di classe mi avevano accolta bene, le mie coetanee mi trattavano alla pari e nessuna mi dava fastidio. E invece eccomi di nuovo a terra, schiacciata e calpestata. Sarei mai riuscita a risollevarmi? Mai più, pensavo, e con tutta me stessa desideravo morire. Mentre esprimevo questo desiderio con la voce rotta dal pianto, qualcuno mi si avvicinò. Ebbi un sussulto: Helen Burns era di nuovo al mio fianco. Il fuoco dei camini, ormai spento, la illuminava appena, mentre attraversava la stanza lunga e deserta. Mi portava la mia porzione di caffè e di pane. Su, mangia qualcosa, disse. Ma io respinsi entrambi, convinta che, in quello stato, anche solo un sorso o una briciola avrebbero potuto soffocarmi. Helen mi osservava, probabilmente sorpresa. Nonostante tutti i miei sforzi, non riuscivo ancora a placare la mia agitazione. Continuavo a piangere disperata. Helen si mise seduta accanto a me, sul pavimento, si abbracciò le ginocchia e vi appoggiò sopra la testa. Restò ferma in quella posizione, silenziosa come un indiano. Fui io la prima a parlare. Helen, perché te ne stai qui con una bambina che tutti credono bugiarda? Tutti, Jane? Tutti chi? Soltanto ottanta persone ti hanno sentita chiamare così, e al mondo ce ne sono centinaia di milioni. E cosa vuoi che me ne importi di questi milioni, se le ottanta che conosco io mi disprezzano? Ti sbagli, Jane. Secondo me, in tutta la scuola non c’è una sola persona che ti disprezzi o che ti detesti. Ce ne sono invece molte che ti compiangono sinceramente, ne sono certa. Come fanno a compiangermi dopo quello che ha detto Mr Brocklehurst?
Mr Brocklehurst non è un dio; non è neppure un grand’uomo e qui a Lowood gode di poca ammirazione e di pochissimo affetto.
D’altra parte, non ha mai fatto nulla per farsi volere bene.
Se ti avesse trattata con particolare favore, ti saresti ritrovata piena di nemiche, dichiarate o in incognita. Invece, per com’è andata, la maggior parte delle ragazze ti offrirebbe la propria solidarietà, se solo avesse il coraggio di farlo. Le insegnanti e le allieve forse ti tratteranno con freddezza per un paio di giorni, ma nell’animo celano sentimenti amichevoli. E se continuerai a comportarti bene, molto presto questi sentimenti, proprio perché costretti a nascondersi per un po’, si manifesteranno con ancora più forza.
E poi, Jane, e si fermò.
Cosa, Helen? dissi io, infilando le mani nelle sue.
Lei mi sfregò le dita con delicatezza, per riscaldarle, e proseguì: Il mondo intero può pure odiarti e crederti cattiva, ma tu non sarai mai senza amici, se la tua coscienza ti approva e ti assolve da ogni colpa.
Sì, io lo so che dovrei avere stima di me stessa, ma non mi basta.
Se gli altri non mi vogliono bene, preferisco morire piuttosto che vivere così.
Non riesco a sopportare la solitudine e l’odio delle persone, Helen.
Guardami: per guadagnarmi un po’ di affetto sincero da parte tua, o di Miss Temple o di chiunque altro ami davvero, accetterei volentieri di rompermi un braccio o di farmi scaraventare in aria da un toro o di rincorrere un cavallo imbizzarrito e prendermi uno zoccolo in pieno petto.
Finiscila, Jane! Dai troppo peso all’amore degli esseri umani.
Sei troppo impulsiva, troppo irruenta.
La mano divina che ha creato il tuo corpo, e poi vi ha soffiato dentro la vita, ti ha dotato di risorse che vanno ben oltre la tua fragilità o la fragilità dei tuoi simili.
Al di là di questa terra e al di là del genere umano, c’è un mondo invisibile e un regno di anime. Quel mondo è tutto intorno a noi, perché è ovunque, e quelle anime vegliano su di noi, perché hanno il compito di proteggerci.
E se stiamo morendo nel dolore e nella vergogna, se il disprezzo ci colpisce da ogni parte e l’odio ci schiaccia, gli angeli vedono i nostri tormenti, riconoscono la nostra innocenza , e Dio, per incoronarci della meritata ricompensa, aspetta solo che il nostro spirito si separi dalla carne.
E allora perché dobbiamo sempre lasciarci sopraffare dall’angoscia, quando la vita finisce in un attimo e la morte non è altro che un passaggio per la felicità, per la gloria?
Rimasi in silenzio. Helen era riuscita a calmarmi, ma nella pace che mi aveva trasmesso c’era una vena di inesprimibile tristezza. Mentre parlava, avevo come il presentimento di una sventura, ma non avrei saputo dire da dove mi venisse.
E quando, a fine discorso, le venne il fiato corto e diede qualche colpo di tosse, fui presa da una vaga preoccupazione e per un po’ dimenticai le mie pene per dedicarmi a lei.
Appoggiai la testa sulla spalla di Helen, la abbracciai. Lei si strinse a me e rimanemmo così, senza parlare. Non eravamo da molto in quella posizione, quando arrivò un’altra persona.
Il vento che si stava alzando aveva spazzato via dal cielo le nubi pesanti, lasciando scoperta la luna; e la sua luce, fluttuando attraverso una finestra vicina, illuminava completamente noi due e la figura che si avvicinava, in cui riconoscemmo subito Miss Temple.
Sono venuta apposta per te, Jane Eyre, disse, vieni nella mia stanza; e visto che Helen Burns è con te, può venire anche lei. Andammo. Sotto la guida della direttrice, dovemmo attraversare una serie di corridoi tortuosi e salire una rampa di scale prima di raggiungere il suo appartamento.
Nella stanza era acceso un bel fuoco, che rallegrava l’ambiente.
Miss Temple disse a Helen di sedersi su una poltroncina bassa a un lato del caminetto, lei ne occupò un’altra e mi invitò a sedermi accanto a sé.
È tutto finito?
chiese, abbassando gli occhi per guardarmi.
Hai pianto tutte le tue lacrime?
Ho paura che non finiranno mai.
E perché?
Perché sono stata accusata ingiustamente; e adesso voi, signorina, e tutti gli altri mi riterrete una bambina malvagia.
Ti riterremo solo ciò che dimostrerai di essere, bambina mia.
Tu continua a comportarti bene, e noi saremo contente di te.
Ce la farò, Miss Temple?
Ce la farai, disse, cingendomi con il braccio.
E ora spiegami chi è la signora che Mr Brocklehurst ha definito la tua benefattrice.
Mrs Reed, la moglie di mio zio.
Mio zio è morto e mi ha affidata a lei.
E quindi non ti ha adottata lei di sua iniziativa? No, signorina. L’ha dovuto fare, e l’ha fatto a malincuore.
Ma mio zio, come ho più volte sentito ripetere dalla servitù, le fece promettere, prima di morire, che mi avrebbe tenuta sempre con sé.
Bene, Jane, tu sai e se non lo sai te lo dico io che quando un indagato viene accusato ha sempre il diritto di dire qualcosa in sua difesa.
Ti hanno accusata di falsità.
Difenditi davanti a me come meglio puoi. Di’ tutto ciò che ricordi, ma solo la verità: non aggiungere niente e non ingigantire le cose.
Decisi, dal profondo del cuore, che sarei stata il più possibile obiettiva, il più possibile sincera; e poi, dopo aver riflettuto qualche istante per dare un ordine coerente alle cose che avevo da dire, le raccontai la storia della mia triste infanzia.
Poiché ero spossata dall’emozione, le mie parole furono più pacate di quanto solitamente non fossero quando affrontavo questo triste argomento; e, memore degli ammonimenti di Helen a non cedere al rancore, misi nel mio racconto molto meno fiele e amarezza del solito.
Così asciutto e semplificato, suonò più credibile. Sentivo, mentre parlavo, che Miss Temple credeva a tutto ciò che dicevo. Nel corso del racconto avevo nominato Mr Lloyd, che era venuto a visitarmi dopo il mio malore: non avevo mai dimenticato l’episodio, per me terribile, della camera rossa.
Nel raccontarne i dettagli, dovevo aver calcato un po’ le tinte, perché nulla poteva alleviare, nei miei ricordi, la morsa straziante che mi aveva stretto il cuore quando Mrs Reed, sorda alla mia disperata richiesta di perdono, mi aveva chiuso per la seconda volta in quella stanza buia e infestata dai fantasmi.
Avevo finito. Miss Temple mi guardò per qualche minuto, in silenzio, poi disse: Ho sentito parlare di Mr Lloyd.
Gli scriverò.
Se la sua risposta coinciderà con le tue dichiarazioni, sarai pubblicamente prosciolta da ogni accusa.
Per me, Jane, lo sei già adesso. Mi baciò e, sempre tenendomi al suo fianco , si rivolse a Helen Burns.
Come stai stasera, Helen? Oggi hai tossito molto? No, non così tanto, mi pare, signorina.
E le fitte al petto? Vanno un po’ meglio. Miss Temple si alzò, le prese la mano e le sentì il polso. Poi tornò al suo posto. Nel sedersi, la sentii sospirare piano.
Rimase pensierosa per qualche minuto, poi si riprese e disse con tono allegro: Ma voi due, stasera, siete mie ospiti.
E come tali devo trattarvi. Suonò il campanello.
Barbara, disse alla domestica che nel frattempo era arrivata, non ho ancora preso il tè; portate il vassoio e metteteci due tazze in più per queste signorine.
E il vassoio arrivò subito.
Che aspetto grazioso avevano, ai miei occhi, quelle tazze di porcellana cinese e quella teiera lucida, poste sul tavolinetto rotondo vicino al fuoco!
Com’erano fragranti l’aroma di quell’infuso e l’odore del pane tostato!
Mi accorsi però, con mio grande disappunto , che la porzione era davvero misera.
Anche Miss Temple se ne accorse. Barbara, disse, non potreste portare un altro po’ di pane e burro? Non ce n’è abbastanza per tutte e tre. Barbara uscì e tornò in un attimo.
Signorina, Mrs Harden dice di averle mandato la solita quantità.
Mrs Harden, per la cronaca, era l’economa, una donna con il cuore come quello di Mr Brocklehurst, fatto di stecche di balena e ferro in parti uguali.
Ah, ho capito! replicò Miss Temple.
Suppongo che dovremo farcelo bastare, Barbara.
E mentre la ragazza si ritirava, aggiunse sorridendo: Fortunatamente, per questa volta, ho la possibilità di supplire a tale mancanza.
E dopo aver invitato Helen e me ad avvicinarci al tavolo e aver posto davanti a ciascuna di noi una tazza di tè e una deliziosa, ma sottile, fettina di pane tostato, si alzò, aprì un cassetto, tirò fuori un pacchetto avvolto nella carta e ne estrasse, proprio davanti ai nostri occhi, un bel pezzo di torta coperta di semi.
Volevo darvene un pezzetto ciascuna, da portare via, disse, ma visto che il pane è così poco, è meglio che ve la dia ora, e cominciò a tagliarla a fette con mano generosa.
Quella sera fu come banchettare con nettare e ambrosia; e il sorriso soddisfatto con cui la nostra padrona di casa ci guardava, mentre appagavamo i nostri appetiti famelici con tutti i manicaretti che ci aveva offerto con tanta magnanimità, non era certo la minor gioia della serata.
Finito il tè e tolto il vassoio, ci fece sistemare di nuovo vicino al fuoco, lei in mezzo e noi ai due lati, e a quel punto seguì una conversazione tra lei e Helen, che fu per me un vero privilegio poter ascoltare.
Miss Temple aveva sempre una certa serenità nello sguardo, una grande dignità nel portamento e un modo di parlare molto forbito e puntuale, che non prendeva mai toni accesi, animati, sopra le righe; qualcosa che conteneva il piacere di chi la guardava e l’ascoltava, suscitando in lui un forte senso di rispetto.
Ed era proprio quello che provavo io, in quel momento. Quanto a Helen Burns, mi lasciò letteralmente sbalordita.
Il pasto ristoratore, il fuoco scoppiettante, la presenza e la gentilezza della sua adorata maestra, o forse, al di sopra di tutto, qualcosa di straordinario che emanava dalla sua personalità, avevano stimolato in lei tutte le facoltà intellettive, che si risvegliarono e divamparono: brillarono prima nell’acceso colorito delle guance, che fino a quel momento avevo sempre visto pallide ed esangui; poi rifulsero nello specchio liquido degli occhi che all’improvviso assunsero una bellezza più particolare di quella degli occhi di Miss Temple, una bellezza che non dipendeva dal loro colore né dalle lunghe ciglia e nemmeno dall’arco delle sopracciglia, bensì dalla loro espressione, vivacità e luce.
Infine l’anima le finì sulle labbra e le parole sgorgarono come acqua, da chissà quale sorgente. Una ragazzina di quattordici anni può avere un cuore tanto grande e forte da contenere la fonte rigogliosa di un’eloquenza pura, piena, appassionata? Il discorso di Helen, quella sera indimenticabile, aveva proprio queste caratteristiche. La sua anima sembrava ansiosa di vivere in pochi attimi quello che molti vivono nel corso di una lunga esistenza. Parlarono di cose per me sconosciute. Di nazioni e tempi passati, di paesi lontani, di segreti della natura scoperti o solo ipotizzati. Parlarono di libri: quanti ne avevano letti! Quant’era grande il loro bagaglio di conoscenze! E quanta familiarità con i nomi e gli autori francesi! Ma la mia meraviglia raggiunse il culmine quando Miss Temple chiese a Helen se si ritagliava mai qualche momento per ripassare il latino che le aveva insegnato il padre, e poi, preso un libro dallo scaffale, la invitò a leggere e a tradurre una pagina di Virgilio. E quando Helen obbedì, la mia ammirazione per lei aumentò a ogni verso che leggeva. Aveva appena finito, quando la campanella annunciò l’ora di andare a letto! Non si ammettevano ritardi. Miss Temple ci abbracciò e, mentre ci stringeva forte a sé, disse: Dio vi benedica, bambine mie!. Tenne stretta Helen un po’ più a lungo di me e fece più fatica a lasciarla andare. Fu Helen che seguì con lo sguardo fino alla porta. Fu per lei che sospirò una seconda volta con aria triste. Per lei che si asciugò una lacrima dalla guancia. Nel raggiungere il dormitorio, udimmo la voce di Miss Scatcherd che stava passando in rassegna i cassetti. Aveva appena aperto quello di Helen Burns e, quando entrammo, Helen fu accolta da una severa lavata di capo e dall’ordine, per il giorno dopo, di portare appuntati sulle spalle una mezza dozzina di vestiti piegati male. Le mie cose erano davvero in un disordine vergognoso, mi mormorò Helen, sottovoce.
Io volevo metterle in ordine, ma poi me ne sono dimenticata.
La mattina dopo, Miss Scatcherd scrisse a caratteri cubitali su un cartoncino la parola sciattona e lo legò come un filatterio alla fronte spaziosa, delicata, intelligente e buona di Helen.
Lei lo portò fino a sera, paziente e rassegnata, considerandola una giusta punizione.
Appena Miss Scatcherd si ritirò, dopo la lezione del pomeriggio, io corsi da Helen, strappai il cartoncino e lo gettai nel fuoco: la furia che lei era incapace di provare mi era ribollita dentro tutto il giorno e le lacrime, bollenti e copiose, non avevano mai smesso di bruciarmi le guance; perché lo spettacolo della sua triste rassegnazione mi riempiva il cuore di una pena insopportabile.
Circa una settimana dopo gli avvenimenti appena narrati, Miss Temple, che nel frattempo aveva scritto a Mr Lloyd, ricevette la risposta che evidentemente confermava il mio racconto.
Miss Temple, dopo aver riunito l’intera scolaresca, annunciò che era stata svolta un’inchiesta sulle presunte accuse a carico di Jane Eyre e che era felicissima di poter dichiarare la sua completa estraneità a tutti i capi d’accusa.
Le insegnanti allora mi strinsero la mano e mi baciarono, e tra le file delle mie compagne corse un mormorio compiaciuto.
Sollevata così da un gravoso fardello, da quel momento mi rimisi all’opera con entusiasmo rinnovato, decisa a farmi strada attraverso qualsiasi difficoltà; lavorai sodo, e i risultati furono proporzionati ai miei sforzi.
La mia memoria, per natura poco salda, migliorò con la pratica. L’esercizio rese più acuto il mio spirito. Nel giro di poche settimane fui promossa a una classe superiore. In meno di due mesi mi permisero di cominciare a studiare il francese e il disegno. Nello stesso giorno imparai i primi tempi del verbo être e feci lo schizzo della mia prima casa . Quella sera, andando a letto, dimenticai di prepararmi la mia immaginaria cena da pascià, a base di patate arrosto croccanti o di pane bianco e latte fresco, con cui di solito ingannavo i morsi della fame. Mi divertii invece a guardare i disegni immaginari che emergevano dall’oscurità. Erano tutti opera delle mie mani.
Disegnavo liberamente case e alberi, pittoresche rupi e rovine, mandrie di mucche alla maniera di Cuyp, delicate pennellate di farfalle che volteggiavano su rose non ancora sbocciate, di uccelli che becchettavano ciliegie mature, di nidi di scriccioli pieni di uova perlacee e intrecciati con ramoscelli di edera novella.
Fantasticai anche di potere, prima o poi, tradurre dal francese un libricino che proprio quel giorno mi aveva mostrato Madame Pierrot, ma non ero ancora riuscita a risolvere il problema in maniera soddisfacente che mi ritrovai nel dolce mondo dei sogni.
Diceva bene Salomone: Un piatto di verdura con l’amore è meglio di un bue grasso con l’odio.24 In quel momento, non avrei mai scambiato Lowood e tutte le sue privazioni con Gateshead e tutti i suoi lussi.
Capitolo IX Ma le privazioni, o meglio gli stenti, di Lowood si attenuarono. Si avvicinava la primavera; anzi, era già arrivata. Finite le gelate invernali, le nevi si erano sciolte e i venti sferzanti si erano fatti più miti. I miei poveri piedi, che con l’aria gelida di gennaio erano scorticati e gonfi fino a farmi zoppicare, sotto le più tiepide brezze d’aprile cominciarono a guarire e a sgonfiarsi.
Le temperature polari della notte e del mattino non ci gelavano più il sangue nelle vene; adesso riuscivamo a sopportare l’ora di ricreazione in giardino; talvolta, nei giorni di sole, quell’ora era persino piacevole e gioiosa, e sulle aiuole scure spuntò un’erbetta nuova che, crescendo ogni giorno di più, alimentava l’idea che, nottetempo, la Speranza ci camminasse sopra, lasciando poi al mattino le orme scintillanti dei suoi passi.
Tra le foglie sbucarono i fiori: bucaneve, crochi, auricole purpuree, viole del pensiero dall’occhio dorato. I giovedì pomeriggio facevamo adesso delle passeggiate e, ai margini della strada, sotto le siepi, trovavamo fiori ancora più profumati. Scoprii poi che oltre il recinto alto e irto di punte del nostro giardino si sprigionava, tutt’intorno, una gioia estesa, un piacere limitato solo dalla linea dell’orizzonte. Questa gioia veniva dallo scorcio di cime maestose che cingevano un’ampia vallata, verdeggiante e ombrosa, e di un limpido ruscello pieno di sassi scuri e di gorghi spumeggianti. Com’era diverso questo paesaggio quando lo guardavo sotto il plumbeo cielo invernale, irrigidito dal gelo e ammantato di neve! Quando la foschia, fredda come la morte, vagava, incalzata dai venti dell’Est, lungo quelle vette azzurrine e scivolava giù a valle, nella golena, fino a confondersi con la nebbia gelida del ruscello!
Lo stesso ruscello d’inverno era un torrente torbido e impetuoso che rompeva gli argini e travolgeva gli alberi, riempiendo l’aria di un fragore rabbioso, spesso amplificato da raffiche di pioggia o turbini di nevischio; e degli alberi lungo i suoi argini non restavano che file di scheletri.
Dopo aprile venne maggio, e fu un maggio limpido e sereno.
Pieno, per tutta la sua durata, di giornate di cielo azzurro, di luce e sole, e di dolci brezze da ovest e da sud.
E adesso la vegetazione era in pieno rigoglio. Lowood si sciolse le trecce e divenne tutta verde, tutta fiorita. I suoi grandi olmi, i frassini e le querce scheletriche tornarono alla loro vita maestosa. Le piante silvestri spuntarono a profusione da ogni recesso del bosco.
Innumerevoli varietà di muschi riempirono le sue cavità, creando un insolito tappeto luminoso che faceva da sfondo alla folta distesa di primule selvatiche. Laddove l’ombra era più fitta, ho visto il loro candore dorato rifulgere come costellazioni di tenera luce. Godevo spesso di questo spettacolo, a pieni polmoni, libera e inosservata, e quasi sempre sola. Dietro a questa libertà e a questa gioia davvero straordinarie c’era una ragione precisa, che è arrivato il momento di spiegare.
Parlando di un luogo ai piedi di una collina, in mezzo ai boschi e sulle rive di un fiume, non ho forse descritto un bel posto dove vivere?
Di sicuro, era piuttosto piacevole; ma che questo luogo fosse salubre è un’altra questione. La valle boscosa dove giaceva Lowood era un ricettacolo di miasmi e di malattie a questi connesse. Miasmi che, ridestati dal risveglio primaverile, s’insinuarono nell’orfanotrofio, diffondendo il tifo nelle aule affollate e nei dormitori. Prima che arrivasse maggio, il collegio si era trasformato in un ospedale. La malnutrizione e i raffreddori trascurati avevano predisposto la maggior parte delle allieve al contagio. Si ammalarono, tutte insieme, quarantacinque ragazze su ottanta.
Le lezioni furono sospese e la disciplina divenne meno ferrea.
Le poche che continuavano a stare bene godevano di una libertà pressoché illimitata, perché il medico curante insisteva sulla necessità di molto esercizio fisico per mantenerle in salute; e se anche fosse stato altrimenti, nessuno aveva il tempo di tenerle d’occhio e di controllarle.
Miss Temple dedicava tutte le sue energie alle malate; viveva nell’infermeria, senza allontanarsi mai se non per concedersi qualche ora di sonno durante la notte. Le insegnanti erano tutte indaffarate a fare bagagli e a predisporre altri preparativi necessari per la partenza di quelle ragazze abbastanza fortunate da avere amici e parenti che potevano e volevano portarle via dal focolaio del contagio. Molte, già infette, andavano a casa solo per morire; alcune morirono in collegio e furono sepolte senza tante cerimonie e alla svelta, perché la natura del morbo non permetteva indugi.
Mentre la malattia era ormai di casa a Lowood e la morte un’ospite assidua, mentre dentro le sue mura regnavano tristezza e paura, mentre le sue stanze e i suoi corridoi puzzavano d’ospedale e le medicine e le pastiglie cercavano invano di arginare il dilagare della mortalità, fuori quel maggio luminoso splendeva senza nubi sulle colline ripide e sui boschi rigogliosi. Anche il giardino era smagliante di fiori: i malvoni erano cresciuti alti come alberi, i gigli erano sbocciati, i tulipani e le rose erano in fiore; le bordure delle piccole aiuole erano una festa di armèrie rosa e di pratoline doppie color cremisi; le rose canine emanavano, mattina e sera, il loro profumo di spezie e di mele.
E tutti questi tesori fragranti erano inutili per la maggior parte delle ospiti di Lowood, se non per fornire di tanto in tanto un mazzolino di fiori e foglie da mettere su qualche bara.
Ma io e le altre che stavano bene godevamo appieno tutte le bellezze del paesaggio e della stagione.
Vagavamo libere come zingare per il bosco da mattina a sera. Facevamo tutto ciò che volevamo, andavamo dove ci pareva: insomma, vivevamo meglio. Mr Brocklehurst e la sua famiglia, in questo periodo, non si fecero vedere mai a Lowood.
L’amministrazione non era più controllata con la meticolosità di prima; l’economa brontolona se n’era andata, fuggita per paura del contagio, e la sostituta, già direttrice del dispensario di Lowton, non conoscendo le abitudini della sua nuova residenza, si comportava con relativa generosità. Inoltre c’erano meno persone da sfamare; le malate dovevano mangiare con parsimonia, così le nostre scodelle della colazione erano più piene. Quando non c’era il tempo di preparare un pranzo regolare, cosa che capitava spesso, ci davano un bel pezzo di pasticcio freddo o una porzione abbondante di pane e formaggio che portavamo con noi nel bosco, dove ognuna si sceglieva l’angolino che le piaceva di più per consumare quel pranzo sontuoso. Il mio posto preferito era una pietra liscia e larga, che spuntava bianca e asciutta proprio nel mezzo del torrente e che si poteva raggiungere solo passando a guado nell’acqua, impresa che compivo a piedi nudi. La pietra era abbastanza larga per accogliere comodamente un’altra ospite oltre a me e in quel periodo la mia compagna di giochi era una certa Mary Ann Wilson, una ragazzina acuta e attenta, che mi piaceva un po’ per la sua prontezza di spirito e per l’originalità, e un po’ perché mi faceva sentire a mio agio.
Più grande di me di qualche anno, aveva una maggiore conoscenza del mondo e poteva raccontarmi tante cose interessanti.
Con lei la mia curiosità era sempre appagata. Non mi faceva mai pesare i miei difetti e mi lasciava parlare quanto e come volevo. Lei era portata per il racconto e io per l’analisi. A lei piaceva spiegare, a me chiedere. Così andavamo d’amore e d’accordo, ricavando dalla nostra amicizia, se non un’occasione di crescita reciproca, di sicuro molti momenti piacevoli. E nel frattempo dov’era Helen Burns? Perché non trascorrevo con lei queste dolci giornate di libertà? L’avevo dimenticata? O ero così meschina da essermi stancata della sua genuina compagnia?
La Mary Ann Wilson che ho appena menzionato non era certo all’altezza della mia prima amica; poteva solo raccontarmi storie spassose o dire la sua su qualche pettegolezzo curioso e piccante che mi interessava.
E invece, se ciò che ho detto su Helen corrisponde al vero, lei sapeva accendere il desiderio di cose più elevate e nobili in chi aveva il privilegio di sentirla parlare.
Proprio così, caro lettore.
E io lo sapevo e lo sentivo; e sebbene sia un essere manchevole, con molti difetti e pochissimi pregi, tuttavia non mi sono mai stancata di Helen Burns, né ho mai smesso di nutrire per lei un affetto così forte, tenero e premuroso come non mi era mai capitato di provare.
E come poteva essere altrimenti, visto che Helen mi aveva dimostrato sempre e comunque un’amicizia serena e fedele, mai inasprita da malumori né turbata da nervosismi?
Ma adesso Helen era malata.
Da alcune settimane l’avevano trasferita in non so quale camera al piano di sopra, e io non l’avevo più vista.
Non si trovava, così mi avevano detto, nell’infermeria insieme alle malate con la febbre, perché lei era malata di tubercolosi e non di tifo; e io, nella mia ignoranza, per tubercolosi intendevo qualcosa di poco grave, che il tempo e le cure avrebbero di sicuro guarito.
Questa mia convinzione fu confermata dal fatto che un paio di volte, nei pomeriggi più caldi e soleggiati, la vidi scendere al piano di sotto e uscire in giardino accompagnata da Miss Temple; ma in queste occasioni non mi fu permesso di andarle a parlare.
La vidi soltanto dalle finestre dell’aula e nemmeno troppo bene, perché era tutta infagottata e stava seduta lontano, sotto la veranda.
Una sera, all’inizio di giugno, ero rimasta fino a tardi nel bosco con Mary Ann; come al solito ci eravamo separate dalle altre e, a forza di vagabondare, ci eravamo spinte; così lontano che ci eravamo perse e avevamo dovuto fermarci a chiedere la strada in una casetta isolata, dove vivevano un uomo e una donna che allevavano un branco di porci mezzo selvatici nutrendoli con le bacche del bosco.
Quando tornammo, la luna era già sorta. Davanti alla porta del giardino era fermo un pony, quello del medico.
Mary Ann mi fece notare che forse qualcuno stava molto male se a quell’ora della sera avevano fatto venire Mr Bates.
Lei entrò, io mi fermai qualche minuto in giardino per piantare nella mia aiuola un mazzetto di radici che avevo strappato nel bosco e che temevo sarebbero appassite se le avessi lasciate così fino al mattino.
Una volta piantate, mi fermai ancora un poco: i fiori bagnati dalla rugiada sprigionavano un profumo dolcissimo. Era una serata così mite, così serena, così calda. L’Occidente ancora rosseggiante prometteva per l’indomani un’altra bella giornata. Nel cielo cupo d’Oriente la luna sorgeva solenne come non mai.
Osservavo tutte queste cose, estasiata come solo un bambino sa essere, quando mi venne in mente un pensiero che non avevo mai avuto prima di allora: Come deve essere triste, in un momento come questo, stare a letto malati e rischiare pure di morire!
Com’è bello questo mondo... sarebbe davvero straziante doverlo lasciare per andare chissà dove!. E allora la mia mente fece il suo primo sforzo serio per capire ciò che le era stato inculcato sul paradiso e sull’inferno. E per la prima volta si ritrasse smarrita; per la prima volta, guardandosi attorno, vide solo abissi senza fondo. Percepiva un unico punto fermo: il presente. Tutto il resto era una nube informe, una vuota voragine; e rabbrividì all’idea di fare un passo falso e precipitare in quel caos. Mentre ero immersa in questi pensieri, per me nuovi, sentii la porta d’ingresso aprirsi; ne uscì Mr Bates accompagnato da un’infermiera.
La donna, dopo averlo visto montare a cavallo e partire, stava per chiudere la porta, ma io la raggiunsi di corsa.
Come sta Helen Burns?
Molto male, fu la risposta.
Mr Bates è venuto per lei?
Sì.
E che cosa ha detto?
Che non resterà qui ancora per molto.
Se avessi sentito questa frase il giorno prima, avrei semplicemente creduto che Helen stava per tornare nel Northumberland, a casa sua.
Non avrei mai sospettato che si riferisse alla sua morte imminente; ma in quel momento lo capii subito!
La mia mente all’improvviso percepì con chiarezza che Helen Burns stava vivendo i suoi ultimi giorni su questa terra e che presto sarebbe stata chiamata nel regno delle anime, se questo regno esisteva davvero.
Rabbrividii d’orrore, poi sentii una violenta e penosa fitta nel petto, infine il desiderio...
la necessità di vederla. Così chiesi in che stanza si trovasse. È nella stanza di Miss Temple, disse l’infermiera.
Posso salire a parlarle? Oh no, piccola! Non è possibile. E adesso è ora di rientrare. A star fuori con la rugiada, c’è da buscarsi la febbre. L’infermiera chiuse il portone. Io rientrai da un ingresso laterale che portava nell’aula scolastica.
Arrivai giusto in tempo; erano le nove e Miss Miller richiamava le allieve perché era ora di andare a letto.
Due ore dopo, saranno state le undici, non ero ancora riuscita a prendere sonno; dal silenzio assoluto in cui era immerso il dormitorio capii che le mie compagne dormivano tutte profondamente, così scesi dal letto piano piano, mi infilai il vestito sopra la camicia da notte e, scalza, sgattaiolai fuori dalla stanza per cercare la camera di Miss Temple.
Era proprio dall’altra parte della casa, ma io sapevo come arrivarci; e il chiarore di una luna estiva e senza nubi, infilandosi a tratti dalle finestre del corridoio, mi aiutò a procedere senza difficoltà.
Un odore di canfora e aceto bruciato mi avvertì che ero vicina all’infermeria. Passai davanti alla porta di corsa, per paura che l’infermiera di turno quella notte mi sentisse.
Avevo una paura folle di essere scoperta e rimandata indietro, perché dovevo a tutti i costi vedere Helen Burns, dovevo abbracciarla prima che morisse, dovevo darle il mio bacio d’addio e parlare con lei per l’ultima volta.
Dopo aver sceso una rampa di scale e attraversato parte del pianterreno, dopo essere riuscita ad aprire e richiudere, senza far rumore, due porte, raggiunsi un’altra fila di scale.
Questa volta salii e mi ritrovai proprio davanti alla stanza di Miss Temple. Dal buco della serratura e da sotto la porta filtrava un filo di luce. Tutt’intorno regnava una quiete profonda.
Avvicinandomi, trovai la porta appena socchiusa, forse per far entrare un po’ d’aria fresca in quell’ambiente chiuso e infetto. Senza esitare, tutta tremante d’impazienza il corpo e la mente scossi da spasmi violenti –, spinsi la porta e guardai dentro. I miei occhi cercavano Helen, e temevano di incontrare la morte. Accanto al letto di Miss Temple, mezzo coperto dalle sue tende bianche, c’era un lettino.
Vidi la forma di un corpo sotto le coperte, ma il viso era nascosto dai drappeggi; l’infermiera con cui avevo parlato in giardino sedeva su una poltrona, addormentata; una candela con lo stoppino ormai lungo ardeva fioca sul tavolo.
Di Miss Temple neppure l’ombra. Seppi poi che era stata chiamata in infermeria perché un’ammalata delirava.
Feci qualche passo, poi mi fermai a fianco del lettino: avevo già la mano sulla tenda, ma preferii parlare prima di sollevarla.
La paura di ritrovarmi davanti un cadavere mi bloccava.
Helen!
sussurrai con un filo di voce. Sei sveglia?
Helen si mosse, tirò indietro la tenda, e io vidi il suo viso pallido, scavato, ma molto sereno: mi parve così poco cambiata che le mie paure svanirono all’istante.
Sei proprio tu, Jane?
chiese, con quella sua voce delicata.
No! pensai. Non sta per morire, si sono sbagliati!
Se stesse per morire, non potrebbe parlare in questo modo e avere un aspetto così tranquillo. Mi avvicinai al suo lettino e la baciai.
Aveva la fronte gelida e le guance fredde e smunte, come anche le mani e i polsi; ma il sorriso era quello di un tempo.
Perché sei venuta, Jane?
Sono le undici passate; ho sentito suonare l’ora pochi minuti fa. Sono venuta a trovarti, Helen.
Ho sentito che sei molto malata e non sarei riuscita a dormire se prima non avessi parlato con te.
Allora sei venuta a dirmi addio.
Arrivi giusto in tempo, credo. Vai da qualche parte, Helen?
Torni a casa tua?
Sì, alla mia casa eterna...25 la mia ultima casa.
No, Helen, no!
e mi bloccai, angosciata.
Mentre cercavo di inghiottire le lacrime, Helen ebbe un attacco di tosse che, per fortuna, non svegliò l’infermiera.
Passata la tosse, rimase per qualche minuto spossata; poi mormorò: Jane, hai i piedini nudi. Sdraiati e copriti con la mia trapunta. Lo feci. Helen mi mise le braccia al collo e io mi rannicchiai nel suo abbraccio. Dopo un lungo silenzio, sempre bisbigliando, riprese: Sono molto felice, Jane. E quando ti diranno che sono morta, sii serena e non rattristarti: non c’è niente per cui essere tristi.
Tutti dobbiamo morire, un giorno o l’altro, e la malattia che mi sta spegnendo non è dolorosa, ma dolce e lenta; il mio spirito è in pace.
Non lascio nessuno che mi rimpiangerà molto. Ho solo mio padre, che si è risposato da poco e quindi non sentirà la mia mancanza. Morendo giovane, mi risparmierò grandi sofferenze.
Non avevo le qualità né l’ingegno per farmi strada in questo mondo; non avrei fatto altro che commettere errori.
Ma dove andrai, Helen?
Riesci a vederlo?
Lo sai?
Io credo, io ho fede.
Vado da Dio. E dove si trova Dio?
Che cos’è Dio?
Colui che ha creato me e te, e che non distruggerà mai ciò che ha creato. Mi rimetto completamente alla sua potenza e confido nella sua immensa bontà.
Conto le ore aspettando che arrivi quella decisiva, quella che mi riporterà da Lui e me lo rivelerà.
Ma allora sei sicura, Helen, che un posto come il paradiso esista davvero e che quando moriremo le nostre anime finiranno lì?
Sono sicura che ci sia una vita oltre la morte. Credo che Dio sia buono e affido a Lui senza alcun timore la parte immortale di me.
Dio è mio padre, Dio è mio amico. Io lo amo e sono sicura che Lui ami me. E quando morirò anch’io, potrò rivederti, Helen?
Verrai nello stesso regno di felicità, sarai ricevuta dallo stesso Padre, potente e universale.
Ne sono sicura, mia cara Jane. Feci altre domande, questa volta solo dentro di me: Dove si trova quel regno?
Esiste davvero?.
E strinsi più forte le braccia attorno a Helen: le volevo più bene che mai.
Era come se non riuscissi a lasciarla andare.
Tenevo la faccia nascosta contro il suo collo, mentre lei mi diceva, con tutta la dolcezza del mondo: Come mi sento bene!
L’ultimo attacco di tosse mi ha stancata un po’. Adesso mi addormenterei volentieri; però tu non lasciarmi, Jane.
Mi piace sentirti vicina. Resterò qui con te, cara Helen. Nessuno mi porterà via. Sei al caldo, tesoro?
Sì.
Buona notte, Jane.
Buona notte, Helen.
Mi baciò e io baciai lei, e sprofondammo subito nel sonno. Quando mi svegliai, era giorno. Un movimento insolito mi ridestò. Sollevai lo sguardo: ero tra le braccia di qualcuno. L’infermiera mi stava trasportando lungo il corridoio, per riportarmi nel dormitorio. Non fui sgridata per aver lasciato il mio letto. I grandi avevano altro a cui pensare; non risposero a nessuna delle mie tante domande.
Ma un paio di giorni dopo venni a sapere che Miss Temple, tornando in camera sua all’alba, mi aveva trovata nel lettino, con la faccia contro la spalla di Helen Burns e le braccia attorno al suo collo.
Io ero addormentata, Helen era... morta. È sepolta nel camposanto di Brocklebridge.
Per quindici anni dopo la sua morte la sua tomba rimase coperta solo da un manto d’erba, ma adesso c’è una lapide di marmo grigio a segnalarla, con inciso il suo nome e una parola: Resurgam.
Capitolo X Fin qui ho registrato con dovizia di particolari gli avvenimenti della mia esistenza insignificante: ai primi dieci anni della mia vita ho dedicato quasi altrettanti capitoli.
Ma questa non vuole essere un’autobiografia in piena regola. Mi sentirò in dovere di ricorrere alla Memoria laddove sono sicura che mi darà risposte degne di un qualche interesse. Quindi passerò quasi sotto silenzio gli otto anni seguenti; basteranno poche righe di raccordo per non perdere le fila del discorso.
Quando il tifo ebbe compiuto a Lowood la sua missione devastatrice, a poco a poco scomparve; ma non prima che la sua violenza e il numero delle vittime avessero attirato sulla scuola l’attenzione pubblica.
Fu condotta un’inchiesta sull’origine del flagello e, via via, emersero vari fatti che suscitarono una fortissima indignazione generale.
La natura insalubre del luogo, la quantità e la qualità del cibo per le bambine, l’acqua salmastra e fetida usata per cucinare, gli abiti e gli alloggi inadeguati delle allieve: tutto questo venne alla luce e tale scoperta ebbe conseguenze umilianti per Mr Brocklehurst, ma positive per l’istituto.
Varie personalità ricche e generose della contea fecero cospicue offerte per la costruzione di un edificio più adatto e in una posizione migliore. Vennero redatti nuovi regolamenti, introdotte migliorie nel vitto e nel vestiario. La gestione dei fondi della scuola fu affidata a un comitato.
Mr Brocklehurst, grazie alla sua ricchezza e alle sue conoscenze, non poté essere messo da parte e conservò il suo posto di amministratore, ma fu affiancato, nell’adempimento delle sue mansioni, da persone con una mentalità più aperta e umana; mantenne anche la sua carica di ispettore, ma la condivise con uomini che sapevano coniugare buonsenso e severità, benessere ed economia, filantropia e integrità.
La scuola, grazie a tutti questi miglioramenti, divenne in breve tempo un’istituzione veramente utile e nobile.
Dopo la sua nuova nascita, rimasi ospite di quelle mura per altri otto anni: sei come allieva e due come insegnante, e da entrambi i punti di vista posso essere testimone del valore e dell’importanza della scuola.
Durante questi otto anni la mia vita scorse sempre uguale a se stessa, ma non certo infelice, perché era piena di cose da fare.
Avevo a portata di mano gli strumenti necessari per procurarmi un’educazione di prim’ordine e trovavo i giusti stimoli nell’amore per gli studi, per alcuni in particolare, e nel desiderio di eccellere in tutti, oltre che nel sottile piacere di vedere soddisfatte le mie insegnanti, soprattutto le mie preferite.
Sfruttai fino in fondo tutti i vantaggi che mi venivano offerti. Col tempo divenni la migliore della prima classe; poi mi assegnarono l’incarico di insegnante che assolsi con zelo per due anni, ma alla fine di quel periodo qualcosa dentro di me mutò. Miss Temple, tra un cambiamento e l’altro, aveva conservato fino ad allora il suo ruolo di direttrice del collegio. Al suo insegnamento dovevo le cose più importanti che avevo imparato, la sua amicizia e la sua compagnia erano state per me un piacere costante. Aveva svolto per me il ruolo di madre, di educatrice e, negli ultimi tempi, di amica. In questo periodo si sposò e si trasferì con il marito in una contea lontana, e di conseguenza la persi.
Dal giorno in cui mi lasciò, io non fui più la stessa: insieme a lei se n’erano andate tutte le mie sicurezze affettive, tutti quei riferimenti che avevano fatto di Lowood quasi una casa per me.
Avevo assorbito qualcosa della sua natura e molte delle sue abitudini. Ora c’era più ordine nei miei pensieri e i miei sentimenti erano più controllati. Avevo giurato fedeltà al dovere e all’ordine, ero tranquilla; credevo di essere felice. Agli occhi degli altri, e di solito anche ai miei, la mia sembrava una personalità disciplinata e sottomessa. Ma il destino, sotto le sembianze del reverendo Nasmyth, si mise tra me e Miss Temple.
Poco dopo la cerimonia nuziale la vidi salire, in tenuta da viaggio, su una diligenza; guardai la diligenza risalire la collina e, una volta in cima, scomparire; poi mi ritirai nella mia stanza e trascorsi lì, in completa solitudine, la maggior parte di quella mezza giornata di vacanza concessaci per l’occasione.
Passai tutto il tempo a gironzolare per la camera. Mi ero immaginata che avrei trascorso il pomeriggio a rimpiangere ciò che avevo perso e a pensare a come porvi rimedio; ma quando ebbi terminato le mie riflessioni e, alzando lo sguardo, mi accorsi che il pomeriggio era passato ed era già sera inoltrata, feci anche un’altra scoperta.
Scoprii che nel frattempo avevo subito un processo di trasformazione; la mia mente si era spogliata di tutto ciò che aveva preso in prestito da Miss Temple o meglio, era stata lei a portarsi via l’atmosfera serena che avevo sempre respirato in sua compagnia e adesso ero tornata al mio elemento naturale e cominciavo a percepire dentro di me il risveglio di antiche emozioni.
Non era tanto il sostegno che mi era stato tolto, quanto una motivazione vera; non era la capacità di essere serena che avevo perso, ma piuttosto era venuta meno la ragione di esserlo. Per alcuni anni il mio mondo era stato Lowood; la mia esperienza si era formata nel contesto delle sue regole e dei suoi sistemi.
All’improvviso mi accorsi di quanto fosse grande il mondo reale e che una vasta gamma di speranze e paure, di sensazioni e slanci, attendeva chi aveva il coraggio di affrontare quella distesa e di cercare, a suo rischio e pericolo, il vero senso della vita.
Andai alla finestra, la aprii e guardai fuori. Ed ecco le due ali dell’edificio, ecco il giardino, le mura di cinta di Lowood e le colline all’orizzonte. Il mio sguardo scivolò su tutti quegli elementi vicini per soffermarsi su quelli più lontani: le vette azzurrine. Erano quelle che desideravo valicare.
Tutto ciò che rimaneva entro i loro confini di roccia ed erica sembrava una prigione a cielo aperto, una terra d’esilio. Seguii con lo sguardo la strada bianca che serpeggiava intorno a una montagna e poi scompariva nella gola tra un monte e l’altro. Come avrei voluto seguirla fino in fondo! Ripensai a quando avevo percorso quella stessa strada a bordo di una diligenza, ricordai che eravamo scesi giù per quel pendio al crepuscolo.
Mi sembrava che fosse passato un secolo dal giorno in cui quella carrozza mi aveva portato a Lowood, e da quel giorno non me ne ero più andata.
Avevo trascorso lì tutte le mie vacanze. Mrs Reed non mi aveva mai invitato a Gateshead e né lei né nessuno della famiglia era mai venuto a trovarmi. Non avevo mai avuto contatti, né per lettera né a voce, con il mondo esterno. Regole di scuola, doveri di scuola, abitudini di scuola, idee, voci, volti, frasi, costumi, preferenze e antipatie di scuola: ecco tutto ciò che sapevo della vita. E adesso sentivo che non mi bastava più. In un pomeriggio solo avevo avvertito la noia di otto anni lunghi e monotoni.
Desideravo la libertà, agognavo la libertà e pregavo per ottenere la libertà, ma la mia preghiera sembrava disperdersi nel vento che in quel momento soffiava leggero.
La lasciai andare e formulai una supplica più modesta, per un cambiamento, per uno stimolo, ma anche quella richiesta sembrò dissolversi nello spazio infinito.
Allora, gridai, quasi disperata, mi sia concessa almeno una nuova servitù! In quel momento suonò la campana della cena e io scesi.
Fino all’ora di andare a letto, non potei riannodare il filo sospeso delle mie riflessioni; ma anche allora l’insegnante con cui condividevo la camera mi distrasse, con un profluvio senza fine di chiacchiere inutili, da quei pensieri a cui non vedevo l’ora di tornare.
Quanto desideravo che il sonno la facesse tacere!
Mi pareva che, se fossi riuscita a recuperare l’ultima idea che mi era balenata in mente mentre me ne stavo alla finestra, di sicuro mi sarebbe venuta in aiuto qualche trovata brillante.
Finalmente Miss Gryce cominciò a russare; era un donnone del Galles, e fino a quel momento i suoi consueti concerti nasali erano stati per me soltanto una grande seccatura, ma quella notte accolsi con sollievo le prime note profonde.
Mi ero finalmente sbarazzata delle sue interruzioni. La mia idea, ormai sbiadita, riprese subito vita. Una nuova servitù!
Può essere un’idea, dicevo , so che è così, perché non suona come qualcosa di troppo gradevole; non è come dire Libertà, Esaltazione, Piacere: suoni davvero deliziosi, ma nient’altro che suoni per me, così vuoti ed effimeri che starli ad ascoltare sarebbe solo una perdita di tempo.
Ma Servitù!
Questo sì che è qualcosa di concreto.
Tutti possono servire; io ho servito qui per otto anni, e adesso tutto ciò che voglio è andare a servire da qualche altra parte.
Basterà la mia volontà per riuscirci? È o non è una cosa possibile? Sì, sì... l’obiettivo non è poi così difficile da raggiungere. Se solo avessi un cervello abbastanza vivace da trovare il modo di realizzarlo!
Mi tirai su per stimolare il cervello in questione.
Era una notte fredda; mi coprii le spalle con uno scialle e poi mi rimisi a pensare con tutte le mie energie.
Che cosa voglio?
Un posto nuovo in una casa nuova, tra facce nuove e in un contesto nuovo; è questo che voglio, perché è inutile cercare qualcosa di meglio.
Come fa la gente a trovare un posto nuovo?
Chiede agli amici, credo, ma io non ho amici.
Ma ce ne sono tanti a questo mondo che non hanno amici, che devono arrangiarsi per conto proprio e cavarsela da soli.
Come fanno? Non lo sapevo, non mi veniva in mente nessuna risposta. Allora ordinai al mio cervello di trovare una soluzione, e alla svelta.
E quello cominciò a lavorare, lavorare, lavorare sempre di più; sentivo il sangue martellarmi in testa e nelle tempie, ma per circa un’ora il mio cervello lavorò nel caos, senza che i suoi sforzi portassero ad alcun risultato.
Febbricitante per quella fatica inutile, mi alzai e feci un giro per la stanza, tirai la tenda, osservai qualche stella, ebbi un brivido di freddo e tornai a infilarmi nel letto.
Durante la mia assenza, una fatina gentile doveva aver lasciato cadere sul mio cuscino il consiglio richiesto; perché, una volta sdraiata, mi venne in mente così, senza sforzo: Quelli che cercano un impiego di solito mettono annunci.
Devi mettere un annuncio sul...
Messaggero della Contea di *** . In che modo? Io di annunci non ne so nulla.
Adesso le risposte arrivavano facili e pronte: Devi mettere l’annuncio e il denaro per pagarlo in una busta indirizzata al direttore del ‘Messaggero’; devi portarlo, alla prima occasione, alla posta di Lowton; le risposte dovranno essere dirette a J.E.
presso lo stesso ufficio postale; circa una settimana dopo aver spedito la lettera andrai a vedere se è arrivata qualche risposta e agirai di conseguenza. Esaminai e riesaminai questo progetto almeno due o tre volte. A quel punto la mia mente lo aveva assimilato e gli aveva dato una struttura chiara e concreta. Mi sentii soddisfatta e mi addormentai. Al mattino presto ero in piedi. Il mio annuncio era già stato scritto, imbustato e indirizzato prima che suonasse la campanella d’inizio delle lezioni. Diceva così: Signorina con esperienza nell’insegnamento erano o non erano due anni che insegnavo? cerca occupazione presso una famiglia privata con figli al di sotto dei quattordici anni . È qualificata a insegnare le materie di base per una buona educazione inglese, e in più francese, disegno e musica .
Indirizzare a J.E., Ufficio postale di Lowton, Contea di ***. La busta rimase chiusa per tutto il giorno nel mio cassetto.
Dopo il tè, chiesi alla nuova direttrice il permesso di andare a Lowton per sbrigare qualche piccola commissione per me e per un paio di colleghe; il permesso mi fu subito accordato e partii.
C’erano due miglia di strada da fare a piedi ed era una sera umida, ma le giornate erano ancora lunghe.
Entrai in un paio di negozi, imbucai la lettera all’ufficio postale e tornai a casa che pioveva a dirotto, con i vestiti inzuppati ma il cuore leggero. La settimana seguente mi sembrò eterna, ma arrivò comunque alla fine, come tutto ciò che è sotto la volta del cielo, e di nuovo, al termine di una bella giornata d’autunno, mi misi in cammino sulla strada per Lowton.
Era, tra l’altro, un sentiero pittoresco che seguiva il corso del ruscello attraverso le dolci curve della vallata; ma quel giorno ero concentrata sulle lettere di risposta, che forse mi aspettavano o forse no nel piccolo villaggio a cui ero diretta, più che sul fascino di prati e correnti.
Questa volta avevo usato il pretesto di andare a farmi prendere le misure per un paio di scarpe; così per prima cosa sbrigai questa faccenda e poi percorsi la strada pulita e tranquilla che dal calzolaio portava all’ufficio postale.
La direttrice era una vecchia signora, con occhiali di corno sul naso e mezziguanti neri. Ci sono lettere per J.E.?
chiesi.
Mi scrutò da sopra gli occhiali, poi aprì un cassetto e vi rovistò a lungo, così a lungo che le mie speranze cominciarono a vacillare.
Alla fine, dopo aver fissato da dietro le lenti una busta per quasi cinque minuti, me la porse attraverso lo sportello, accompagnando il gesto con un’altra occhiata indagatrice e diffidente.
Era per J.E. Non c’è altro?
domandai. No, nient’altro, disse.
La infilai in tasca e ripresi la via di casa; non potevo aprirla subito, perché il regolamento prevedeva che tornassi a casa entro le otto ed erano già le sette e mezzo.
Ad attendermi al mio ritorno trovai diverse incombenze.
Dovevo assistere le ragazze durante la loro ora di studio; poi quella sera toccava a me leggere le preghiere e controllare che le allieve andassero a letto; infine cenai con le altre insegnanti.
Anche quando finalmente ci ritirammo nelle nostre stanze per la notte, fui costretta a sorbirmi ancora la compagnia dell’inevitabile Miss Gryce. Nel candeliere la candela era ridotta a un mozzicone e io tremavo all’idea che si sarebbe consumata tutta prima che lei avesse smesso di parlare. Ma per fortuna i cibi pesanti che aveva mangiato a cena sortirono su di lei un effetto soporifero: non avevo ancora finito di svestirmi che russava di già. Rimaneva ancora un pezzetto di candela. Tirai fuori la lettera; il sigillo era un’iniziale, F.; lo spezzai.
Il contenuto era breve: Se J.E., che ha pubblicato l’annuncio sul Messaggero della Contea di *** giovedì scorso, possiede i requisiti menzionati e intende fornire referenze soddisfacenti riguardo al carattere e alle competenze, le si offre un impiego in una casa in cui vi è una sola allieva, una bambina sotto i dieci anni, per un compenso di trenta sterline l’anno.
J.E.
è pregata di inviare referenze, nome e cognome, recapito e tutte le indicazioni utili all’indirizzo: Mrs Fairfax, Thornfield, presso Millcote, Contea di ***.
Esaminai a lungo il messaggio. La scrittura, antiquata e un po’ insicura, sembrava quella di un’anziana signora. La cosa non mi dispiacque.
Dentro di me, covavo il timore che, agendo così di testa mia e senza chiedere consiglio a nessuno, corressi il rischio di mettermi nei guai; e, soprattutto, desideravo che i miei tentativi portassero a un risultato rispettabile, come si deve, en règle.
Così la presenza di un’anziana signora nell’affare in questione mi sembrò una bella garanzia.
Mrs Fairfax!
Già me la immaginavo, in abito nero e cuffia da vedova, un po’ fredda, forse, ma non scortese: un modello di antica rispettabilità britannica.
Thornfield!
Di certo questo era il nome della casa, un luogo pulito e ordinato, ne ero sicura, anche se non riuscivo, nonostante tutti i miei sforzi, a farmi un’idea precisa di quell’edificio.
Millcote, Contea di ***; rispolverai i miei ricordi di geografia dell’Inghilterra; sì, le vedevo, la regione e la città.
La Contea di *** era una settantina di miglia più vicina a Londra di quella lontanissima contea dove mi trovavo adesso; e questo mi sembrò un buon segno.
Avevo voglia di andare in un posto dove ci fossero vita e movimento. Millcote era una grande città industriale sulle rive dell’A***, una città molto attiva, senza dubbio. Tanto meglio! Almeno sarebbe stato un cambiamento radicale. Non che la mia immaginazione fosse attratta più di tanto dall’idea di lunghe ciminiere e nubi di fumo, ma, ragionai, Thornfield sarà di sicuro un bel po’ fuori città. In quel momento il mozzicone di candela finì e lo stoppino si spense. Il giorno dopo c’erano altri passi da fare.
Non potevo continuare a tenere i miei progetti tutti per me ancora per molto; dovevo comunicarli a qualcuno se volevo che si realizzassero.
Chiesi e ottenni di essere ricevuta dalla direttrice durante la ricreazione di mezzogiorno, le dissi che avevo la possibilità di ottenere un nuovo impiego per il quale mi avrebbero pagata il doppio di quanto guadagnavo ora , e la pregai di parlarne lei a Mr Brocklehurst o a qualcuno del comitato, anche per capire se mi avrebbero permesso di citare i loro nomi nelle mie referenze.
Lei, molto gentilmente, si disse disponibile a farmi da mediatrice.
Il giorno seguente ne parlò con Mr Brocklehurst, il quale le fece presente che bisognava scrivere a Mrs Reed, perché per legge era lei la mia tutrice naturale.
Così fu inviata una comunicazione a quella signora, la quale rispose che potevo fare come volevo perché ormai da tempo aveva rinunciato del tutto a interferire nelle mie questioni.
Questa comunicazione fece il giro del comitato e alla fine, dopo quello che a me parve il più seccante dei ritardi, mi accordarono il permesso di migliorare la mia condizione, se era in mio potere farlo, e mi promisero che, essendomi comportata sempre bene a Lowood, come insegnante e come allieva, mi avrebbero rilasciato subito un certificato di buona condotta e di comprovate capacità, firmato dagli ispettori dell’istituto.
In effetti nel giro di un mese ricevetti, come promesso, tale certificato, ne mandai una copia a Mrs Fairfax e ricevetti la sua risposta nella quale si dichiarava soddisfatta e fissava di lì a quindici giorni la data della mia assunzione come istitutrice in casa sua.
Mi dedicai allora ai preparativi; i quindici giorni passarono in fretta.
Avevo un guardaroba poco fornito, ma perfetto per le mie esigenze, e mi bastò un giorno, quello precedente alla partenza, per riempire il baule, lo stesso che avevo portato con me da Gateshead otto anni prima.
Il bagaglio fu legato e munito di cartellino con la destinazione.
Entro un’ora il corriere sarebbe venuto a ritirarlo per portarlo a Lowton, dove anch’io avrei dovuto farmi trovare, la mattina dopo di buon’ora, per prendere la diligenza.
Avevo spazzolato il mio vestito da viaggio nero, preparato cuffia, guanti e manicotto, rovistato in tutti i cassetti per accertarmi di non aver dimenticato nulla.
A quel punto, non avendo più niente da fare, mi misi a sedere e cercai di riposare un po’.
Ma non ci riuscivo; anche se era tutto il giorno che stavo in piedi, adesso non ce la facevo proprio a fermarmi, nemmeno per un istante; ero troppo eccitata.
Quella sera si sarebbe chiusa una fase della mia vita e il giorno dopo ne sarebbe iniziata una nuova.
Impossibile, nel frattempo, dormire. Dovevo rimanere sveglia e reattiva finché il cambiamento non fosse avvenuto.
Signorina, mi disse una domestica incontrandomi in corridoio, dove vagavo come un’anima in pena, c’è giù una persona che chiede di voi.
Sarà di sicuro il corriere, pensai, e corsi di sotto, senza fare domande.
Mentre passavo davanti alla porta socchiusa del parlatorio, o sala riunioni delle insegnanti, diretta in cucina, qualcuno ne uscì di corsa.
È lei, ne sono sicura! La riconoscerei ovunque! esclamò quella persona, fermandomi e afferrandomi la mano.
La guardai: avevo davanti una donna con l’aspetto di una domestica ben vestita, matronale anche se ancora giovane, piuttosto bella, con gli occhi e i capelli neri e la carnagione luminosa.
Allora, chi sono? chiese, con una voce e un sorriso che mi suonarono familiari. Non mi avrete mica dimenticata del tutto, Miss Jane? Un secondo dopo ero tra le sue braccia e la ricoprivo di baci.
Bessie!
Bessie!
Bessie!, non riuscivo a dire altro, mentre lei rideva e piangeva al tempo stesso.
Poi, insieme, entrammo nel parlatorio. Vicino al fuoco c’era un bimbo di tre anni, in giacchetta di panno scozzese e calzoncini.
È il mio ragazzo, disse subito Bessie.
Allora siete sposata, Bessie?
Sì, da quasi cinque anni, con Robert Leaven, il cocchiere; e oltre a Bobby ho anche una femminuccia, che si chiama Jane.
E non vivete più a Gateshead? Abito nella portineria. Il vecchio portiere se n’è andato. E ditemi, come stanno gli altri?
Parlatemi di loro, Bessie.
Voglio sapere tutto.
Ma prima sediamoci; e tu, Bobby, vuoi venire a sederti sulle mie ginocchia?, ma Bobby preferì svignarsela in braccio alla madre.
Non vi siete fatta molto alta, Miss Jane, e neanche molto robusta, continuò Mrs Leaven.
Direi che non vi hanno trattata granché bene, qui in collegio.
Miss Reed vi supera di tutta la testa e le spalle e Miss Georgiana è robusta due volte tanto.
Georgiana sarà bellissima, vero Bessie?
Proprio così.
L’inverno scorso è stata a Londra con la mamma e là tutti la riempivano di complimenti, e un giovane lord si è innamorato di lei, ma i suoi genitori erano contrari al matrimonio.
Allora lo sa cos’hanno combinato, lui e Miss Georgiana? Hanno pensato bene di fuggire, ma sono stati scoperti e fermati. È stata Miss Reed a scoprirli; secondo me era invidiosa. E adesso lei e sua sorella sono come cane e gatto; non fanno che litigare. Che ne è di John Reed? Oh, le cose non gli vanno così bene come vorrebbe sua madre. È andato in collegio, ed è stato... bocciato... si dice così, no?
I suoi zii avrebbero voluto che studiasse legge e diventasse avvocato, ma è un tale spendaccione che non credo riusciranno mai a cavarne qualcosa di buono.
E che aspetto ha? È molto alto.
C’è chi dice che sia un bel ragazzo, ma ha le labbra troppo grosse!
E Mrs Reed?
La signora è un po’ ingrassata, e a vederla si direbbe che sta abbastanza bene, ma non è serena.
È preoccupata per John... perché spende troppi soldi. È stata lei a mandarvi qui, Bessie? No, Miss Jane, non proprio.
È da tanto tempo che volevo vedervi, e quando ho sentito che era arrivata una vostra lettera e che stavate per trasferirvi in un’altra contea, mi sono decisa a partire e a venirvi a trovare prima che andaste troppo lontano.
Temo di avervi deluso, Bessie. Lo dissi ridendo. Mi ero accorta che lo sguardo di Bessie esprimeva rispetto, ma ben poca ammirazione. Ma no, Miss Jane, non dite così. Siete abbastanza distinta, sembrate una signora. Ed è proprio quello che mi aspettavo da voi; da bambina non eravate una gran bellezza. Sorrisi alla risposta schietta di Bessie.
In fondo, diceva soltanto la verità.
Ma confesso che quelle parole e il loro significato non mi lasciarono del tutto indifferente: a diciotto anni la maggior parte delle persone desidera essere attraente e la consapevolezza di non avere un aspetto esteriore adatto ad assecondare tale desiderio ispira tutto fuorché soddisfazione.
Però secondo me siete in gamba, continuò Bessie, tentando di consolarmi.
Cosa sapete fare?
Sapete suonare il piano?
Un poco. Nella stanza ce n’era uno.
Bessie andò ad aprirlo e mi pregò di sedermi e di farle ascoltare qualcosa.
Suonai un paio di valzer e lei ne fu estasiata. Le signorine Reed non sanno suonare così bene!
esclamò tutta contenta.
L’ho sempre detto io che negli studi le avreste superate; sapete anche disegnare?
Quello sopra il caminetto è un mio dipinto.
Era un paesaggio ad acquarello che avevo regalato alla direttrice in segno di riconoscenza per la sua benevola mediazione fra me e il comitato e che lei aveva fatto incorniciare e mettere sotto vetro.
Ma è meraviglioso, Miss Jane!
Il maestro di disegno di Miss Reed non potrebbe dipingerne di più belli.
Per non parlare delle signorine!
Loro non saprebbero fare niente di simile. E il francese, l’avete imparato?
Sì, Bessie. Lo leggo e lo parlo. E sapete ricamare su mussola e tela? Sì.
Ma allora siete proprio una signora, Miss Jane! Sapevo che lo sareste diventata.
Vi farete strada, anche senza il sostegno dei vostri parenti.
A proposito, c’è una cosa che volevo chiedervi.
Avete mai avuto notizie dalla famiglia di vostro padre, gli Eyre?
No, mai.
Be’, vi ricorderete che la signora diceva sempre che erano poveri, dei veri morti di fame.
Ecco, saranno anche poveri, ma secondo me sono persone distinte, proprio come i Reed.
Perché un giorno, circa sette anni fa, è venuto a Gateshead un certo Mr Eyre e ha chiesto di voi. La signora gli ha detto che eravate in collegio, a cinquanta miglia da lì, e lui ci è rimasto molto male, perché non poteva fermarsi. Stava per partire per un paese straniero e la sua nave sarebbe salpata da Londra entro un paio di giorni. Aveva tutta l’aria di un gentiluomo, e credo che fosse il fratello di vostro padre.
In che paese straniero era diretto, Bessie?
In un’isola lontana mille miglia, dove si produce vino...
me l’ha detto il maggiordomo. Madera? suggerii. Sì, esatto... si chiamava proprio così. E quindi se n’è andato? Sì, si è fermato solo qualche minuto.
La signora è stata molto arrogante con lui e in seguito lo ha chiamato ‘vile mercante’.
Secondo il mio Robert è un mercante di vini. È molto probabile, risposi, o forse è l’impiegato o l’agente di un mercante di vini. Continuammo a parlare, io e Bessie, dei vecchi tempi ancora per un’ora, poi lei dovette lasciarmi. La vidi di nuovo per qualche minuto il mattino dopo a Lowton, mentre aspettavo la diligenza. Alla fine ci separammo davanti alla porta della locanda Brocklehurst Arms.
Ognuna se ne andò per la sua strada: lei s’incamminò lungo la cresta della collina di Lowood per andare incontro alla diligenza che l’avrebbe riportata a Gateshead, io salii sulla vettura che mi avrebbe condotta verso nuovi doveri e una nuova vita in un posto sconosciuto nei pressi di Millcote.
Capitolo XI Un nuovo capitolo in un romanzo è come una nuova scena in un’opera teatrale; e questa volta, lettore, mentre alzo il sipario, immaginati una stanza della Locanda del Re Giorgio a Millcote, le pareti ricoperte di tappezzerie a grandi disegni, il tappeto, i mobili, i ninnoli sopra la mensola del camino, le stampe, tra cui un ritratto di Giorgio III, un altro del principe di Galles e una rappresentazione della morte di Wolfe; ogni cosa in tipico stile locanda.
Tutto questo puoi vederlo alla luce di una lampada a olio appesa al soffitto e di un bel fuoco, accanto al quale sono seduta io, in mantello e cuffia; il manicotto e l’ombrello sono sul tavolo e io sto cercando, al calore di quella fiamma, di scrollarmi di dosso l’intorpidimento e il gelo di un viaggio di dieci ore in una rigida giornata d’ottobre.
Ho lasciato Lowton alle quattro del mattino e, proprio in questo momento, l’orologio del campanile di Millcote sta suonando le otto. Lettore, a guardarmi da fuori sembrerei rilassata, comoda e a mio agio, ma dentro di me non sono per niente tranquilla.
Alla fermata della diligenza pensavo di trovare qualcuno ad attendermi; mentre scendevo i gradini di legno della pedana che il garzone della locanda aveva sistemato per agevolarmi la discesa, mi ero guardata attorno con apprensione, aspettandomi di sentir pronunciare il mio nome e di vedere da qualche parte la sagoma della carrozza che mi avrebbe portato a Thornfield.
Ma non c’era anima viva; e quando chiesi a un cameriere se per caso fosse venuto qualcuno a cercare una certa Miss Eyre, quello mi rispose di no. A quel punto, non mi rimase altro che farmi accompagnare in una stanza della locanda: ed eccomi qui ad aspettare, con la mente agitata da dubbi e paure d’ogni sorta. È una sensazione molto strana, per coloro che sono giovani e inesperti, sentirsi completamente soli al mondo, tagliati fuori da tutto, senza sapere se riusciremo a raggiungere il porto a cui siamo diretti, e senza alcuna possibilità di tornare indietro perché la strada è piena di ostacoli.
Il fascino dell’avventura rende più dolce questa sensazione, la fiamma dell’orgoglio la riscalda; ma alla fine la paura prende comunque il sopravvento.
La paura che si era impossessata di me quando, dopo mezz’ora di attesa, mi ritrovavo ancora sola. Mi decisi a suonare il campanello.
Nelle vicinanze c’è un posto che si chiama Thornfield?
chiesi al cameriere che nel frattempo era arrivato.
Thornfield? Non saprei, signora. Vado a domandare al bar. Sparì e riapparve in un attimo. Il vostro nome è Eyre, signorina? Sì.
Allora c’è una persona che vi aspetta.
Balzai su, presi manicotto e ombrello e mi precipitai in corridoio. C’era un uomo in piedi davanti alla porta e fuori, nella strada illuminata dai fanali, distinsi a fatica un veicolo tirato da un solo cavallo. Questo è il vostro bagaglio, giusto? disse l’uomo, senza tanti preamboli, appena mi vide, indicandomi il baule nel corridoio.
Sì.
Lo issò sulla vettura, che era una specie di calesse, e poi salii io; prima che chiudesse lo sportello, gli chiesi quanto era distante Thornfield. Più o meno sei miglia. E quanto ci impiegheremo ad arrivare? Un’oretta e mezza. Chiuse lo sportello del calesse, salì a cassetta e partimmo. Procedevamo senza fretta, così ebbi tutto il tempo di riflettere.
Ero contenta che s’avvicinasse la fine di quel lungo viaggio; e con la schiena appoggiata sul sedile di quella carrozza poco elegante, ma comoda, mi abbandonai completamente ai miei pensieri. Secondo me, pensai, a giudicare dalla semplicità del cocchiere e della carrozza, Mrs Fairfax non è una persona che bada alle apparenze.
Meglio così.
Mi è capitato già una volta di vivere tra gente raffinata, ed è stato uno dei periodi più infelici della mia vita. Chissà se vive sola con la bambina; se così fosse, e se è una persona affabile, sono certa che andremo d’accordo.
Io farò del mio meglio; peccato però che a fare del proprio meglio non sempre si ottengono buoni risultati.
A Lowood ho deciso di fare del mio meglio, l’ho fatto e sono riuscita a farmi apprezzare; invece, da Mrs Reed, il mio meglio è sempre stato ricambiato con il suo disprezzo.
Dio, fa’ che Mrs Fairfax non si riveli una seconda Mrs Reed!
E se così fosse, non sarei comunque obbligata a restare con lei!
Male che vada, metterò un altro annuncio. Chissà quanto mancherà per arrivare? Abbassai il finestrino e guardai fuori. Millcote era dietro di noi.
A giudicare dal numero delle sue luci, doveva essere una città grande e importante, molto più di Lowton. Adesso, da quanto riuscivo a vedere, stavamo attraversando uno spazio aperto; tutto il distretto era disseminato di case. Capii che eravamo in una regione diversa da Lowood, più popolosa e meno pittoresca, più stimolante e meno romantica. Le strade erano fangose, la notte era nera. Il conducente lasciò che il cavallo andasse al passo per tutto il tragitto, e alla fine l’ora e mezza si prolungò fino a due ore. Finalmente si voltò verso di me e disse: Adesso non siamo mica così lontani da Thornfield.
Guardai di nuovo fuori: stavamo passando davanti a una chiesa; vidi il suo campanile basso e tozzo stagliarsi contro il cielo e sentii la campana battere un quarto; vidi anche una piccola galassia di luci, sul fianco di una collina, che indicavano un villaggio, o forse un borgo.
Circa dieci minuti dopo, il vetturino scese e aprì un cancello, passammo e i battenti si richiusero rumorosamente dietro di noi.
Risalimmo senza fretta un vialetto e ci ritrovammo davanti alla lunga facciata di una casa: il lume di una candela baluginò attraverso le tende di un bovindo, tutto il resto era buio.
Il calesse si fermò davanti al portone d’ingresso, che venne aperto da una domestica.
Scesi ed entrai. Volete seguirmi, signora? disse la ragazza; e io la seguii attraverso un vestibolo quadrato con porte alte tutt’intorno.
Mi accompagnò in un’altra stanza dove l’illuminazione combinata di fuoco e candele lì per lì mi accecò: i miei occhi, dopo le due ore di viaggio, erano abituati al buio.
A ogni modo, quando tornai a vedere, mi si presentò una scena intima e accogliente.
Una stanzetta calda, un tavolino rotondo accanto a un bel fuoco scoppiettante, una poltrona di antica foggia con lo schienale alto, dov’era seduta la vecchina più graziosa che si possa immaginare, con la cuffia da vedova, un vestito di seta nero e un candido grembiule di mussola.
Proprio la Mrs Fairfax che mi ero immaginata, solo meno imponente e più dolce.
Lavorava a maglia e un grosso gatto dall’aria sorniona era accoccolato ai suoi piedi.
Insomma, l’immagine di un’ideale pace domestica.
Era davvero impossibile, per una nuova istitutrice, concepire un esordio più rassicurante di così; nessun lusso sfacciato, nessun fasto imbarazzante. E poi, appena entrai, la vecchia signora si alzò subito e mi venne premurosamente incontro.
Come state, mia cara? Temo che siate reduce da una scarrozzata piuttosto noiosa! John guida così piano. Sarete infreddolita, avvicinatevi al fuoco. Mrs Fairfax, presumo, dissi. Sì, avete indovinato.
Prego, accomodatevi.
Mi condusse alla sua poltrona, poi cominciò a togliermi lo scialle e a slegarmi i lacci della cuffia; la pregai di non darsi tanto disturbo. Oh, ma quale disturbo! Avrete di certo le mani intorpidite dal freddo. Leah, preparate un po’ di vino caldo e qualche tartina. Ecco le chiavi della dispensa.
E tirò fuori dalla tasca un grosso mazzo di chiavi da padrona di casa e le porse alla domestica.
Su, forza, venite più vicino al fuoco, continuò.
Avete portato con voi il bagaglio, vero, mia cara?
Sì, signora.
Lo farò portare nella vostra stanza, disse e uscì tutta affaccendata.
Mi tratta come se fossi un’ospite, pensai. Non mi aspettavo proprio un’accoglienza del genere. Ero sicura di trovare solo freddezza e rigore. Per quel che ne so io, non è così che si trattano le istitutrici. Ma non devo cantar vittoria troppo presto.
Tornò; e ci pensò lei a togliere dal tavolo il lavoro a maglia e un paio di libri per far posto al vassoio che Leah aveva portato e a servirmi.
Mi sentivo un po’ confusa a essere oggetto di tutte quelle attenzioni, che prima di allora nessuno mi aveva mai riservato, soprattutto perché a offrirmele era la mia nuova datrice di lavoro e quindi una mia superiore; ma visto che lei stessa era la prima a non trovarlo strano, pensai che era meglio accettare le sue premure senza farsi troppi problemi.
Avrò il piacere di vedere Miss Fairfax, stasera? chiesi, dopo aver accettato ciò che mi offriva. Come dite, mia cara?
Sono un po’ dura d’orecchi, mi rispose quella signora squisita, avvicinando l’orecchio alla mia bocca.
Le ripetei la domanda parlando più forte. Miss Fairfax? Oh, volete dire Miss Varens! È Varens il cognome della vostra futura allieva. Davvero? Quindi non è vostra figlia? No, io non ho famiglia.
Avrei voluto continuare la mia indagine, chiedendole ad esempio quali legami di parentela ci fossero tra Miss Varens e lei, ma ricordai che non era educato fare troppe domande. E poi ero sicura che a suo tempo avrei avuto le mie risposte. Sono così contenta, continuò, sedendosi di fronte a me e prendendo il gatto sulle ginocchia, sono così contenta che siate venuta! Adesso che ho un po’ di compagnia, sarà molto più piacevole vivere qui. A dire il vero, si sta bene comunque, perché Thornfield è una vecchia villa, forse un po’ trascurata negli ultimi anni, ma sempre bella e rispettabile. Tuttavia, come sapete, d’inverno ci si sente terribilmente soli anche nei posti più belli.
Sì, soli...
Leah è una ragazza simpatica, certo, e John e sua moglie sono persone molto per bene; ma, vedete, sono solo dei domestici e non si può conversare con loro da pari a pari.
Bisogna mantenere le giuste distanze, per non perdere la propria autorità. L’inverno scorso , da novembre a febbraio, in questa casa non si è vista anima viva, a parte il macellaio e il postino. E mi era presa una tale malinconia a starmene seduta qui, sempre sola, sera dopo sera!
Ogni tanto mi facevo leggere qualcosa da Leah, ma non penso che quella povera ragazza gradisse molto questo compito: si sentiva costretta.
In primavera e d’estate le cose vanno meglio; è tutto diverso quando c’è il sole e le giornate si allungano.
E poi, proprio all’inizio di quest’autunno, è arrivata la piccola Adela Varens insieme alla sua bambinaia.
Una bambina in casa è una vera e propria esplosione di vita; e adesso che ci siete anche voi, mi sentirò molto più allegra.
Nel sentire le sue parole, il mio cuore si riempì di tenerezza per quella degna signora; avvicinai un po’ di più la mia sedia alla sua e le dissi quanto speravo, con tutto il cuore, che la mia compagnia le fosse davvero così gradita come prevedeva.
Ma non voglio trattenervi oltre, stasera, disse, sta suonando la mezzanotte e voi avete viaggiato tutto il giorno.
Sarete stanca. Se vi siete scaldata bene i piedi, vi mostrerò la vostra camera da letto.
Vi ho fatto preparare la stanza accanto alla mia; è piccola, ma ho pensato che l’avreste preferita a una delle camere grandi che danno sul davanti; è vero che hanno un mobilio più bello, però sono così tristi e solitarie che io stessa non ci dormo mai.
La ringraziai per quella scelta così ben ponderata e, poiché ero stanca morta per il lungo viaggio, le dissi che in effetti mi sarei ritirata volentieri.
Prese la candela e io la seguii fuori dalla stanza.
Prima andò a controllare che la porta d’ingresso fosse chiusa; dopo aver tolto la chiave dalla serratura, mi fece strada verso il piano di sopra. Le scale e la ringhiera erano di quercia, la finestra sul pianerottolo era alta e con le inferriate. Quella finestra e la lunga galleria su cui si affacciavano le porte delle camere facevano pensare più a una chiesa che a una casa.
Sulle scale e nella galleria si respirava un’aria fredda e sepolcrale, che suggeriva tristi idee di vacuità e solitudine; e fui contenta, quando finalmente arrivammo nella mia camera, di trovarla piccola e arredata in uno stile semplice e moderno.
Dopo che Mrs Fairfax mi ebbe gentilmente augurato la buonanotte, chiusi la porta a chiave, mi guardai intorno con calma e, grazie all’atmosfera calda e accogliente della mia stanzetta, riuscii in parte a cancellare l’inquietante sensazione che mi avevano lasciato addosso quel vestibolo enorme, quelle scale buie e infinite e quella galleria lunga e fredda: ecco, dopo una giornata di fatica fisica e di tensione mentale, ero finalmente giunta in un porto sicuro.
Un moto di gratitudine mi inondò il cuore, così mi inginocchiai accanto al letto e ringraziai chi di dovere, senza tralasciare, prima di rialzarmi, di chiedergli aiuto per il mio cammino futuro e la forza di conquistare quella benevolenza che mi era stata così generosamente elargita prima ancora di averla meritata.
Quella notte, il mio letto non ebbe spine, e la mia stanza solitaria non conobbe paure. Stanca e felice al tempo stesso, sprofondai subito nel sonno.
Quando mi svegliai, era giorno fatto.
Come mi sembrò radiosa la mia cameretta, ora che il sole, brillando attraverso le tende di cinz azzurro, illuminava le tappezzerie alle pareti e il tappeto che ricopriva il pavimento, così diversi dai nudi assiti e dagli intonachi macchiati di Lowood che il vederli mi mise subito di buonumore: l’ambiente ha una forte influenza sui giovani.
Pensai che per me quello era l’inizio di un periodo migliore, che mi avrebbe portato, oltre a spine e fatiche, anche fiori e soddisfazioni.
Le mie facoltà intellettuali, risvegliate dal cambiamento di ambiente e da quel nuovo terreno offerto alla speranza, erano tutte in fermento. Non saprei dire con precisione cosa si aspettassero, ma di sicuro era qualcosa di piacevole: un’aspettativa che non riguardava quel giorno o quel mese, ma un periodo futuro ancora da definire. Mi alzai e mi vestii con cura.
Costretta alla sobrietà nel mio guardaroba tutto era all’insegna dell’estrema semplicità –, ero per natura pulita e ordinata.
Non era mia abitudine trascurare le apparenze o non badare all’impressione che facevo; al contrario, cercavo di presentarmi sempre al meglio e di avere un aspetto gradevole, per quanto me lo permettesse la mia scarsa bellezza.
A volte rimpiangevo di non essere più attraente; a volte desideravo guance più rosee, un naso dritto e una bocca piccola e color ciliegia; avrei tanto voluto essere alta, imponente e ben proporzionata; mi sentivo sfortunata a essere così bassa, così pallida e ad avere lineamenti così irregolari e marcati.
Ma perché avevo questi desideri e questi rimpianti? È difficile dirlo.
A quei tempi non sarei riuscita a confessarlo nemmeno a me stessa; eppure un motivo c’era, ed era un motivo logico e anche naturale.
A ogni modo, quando mi fui spazzolata i capelli lisciandoli per bene, ebbi infilato il mio vestito nero che, pur facendomi sembrare una quacchera, aveva almeno il pregio di calzarmi a pennello, ed ebbi aggiustato il mio candido fisciù pulito, pensai di essere abbastanza rispettabile per presentarmi davanti a Mrs Fairfax e per evitare che la mia nuova allieva vedendomi facesse un salto indietro.
Dopo aver aperto la finestra e controllato che sul tavolo della toletta fosse tutto pulito e in ordine, uscii dalla stanza. Attraversai la lunga galleria coperta da una guida, discesi gli scivolosi scalini di quercia e arrivai nel vestibolo.
Lì mi fermai per un minuto a osservare alcuni quadri appesi alle pareti , un lampadario di bronzo che scendeva dal soffitto e una grande pendola con la cassa di quercia finemente intagliata e di ebano scuro per il tempo e per le assidue spolverate.
Mi sembrava tutto così maestoso e imponente, ma io allora non ero affatto abituata al lusso. La porta d’ingresso, per metà a vetri, era aperta; varcai la soglia. Era un bel mattino d’autunno; il sole ancora basso splendeva sereno sui boschetti ingialliti e sui campi ancora verdi.
Avanzai sul tappeto erboso e sollevai lo sguardo per osservare la facciata.
Era una casa a tre piani, grande ma non enorme: la dimora di un gentiluomo, non la residenza di un nobile.
Le mura merlate gli conferivano un aspetto pittoresco.
La grigia facciata si stagliava nitida contro lo sfondo scuro del boschetto pieno di corvi, i cui gracchianti abitatori s’alzarono in volo proprio in quel momento: volarono sulla radura e sul parco per poi andare a posarsi su una vasta prateria recintata da uno steccato, dove una fila di imponenti spini di Giuda, alberi duri, nodosi e grandi come querce, chiariva in un attimo l’etimologia del nome della casa.
In lontananza vi erano le colline, non così alte come quelle che circondavano Lowood, non così rocciose né così simili a barriere di separazione dal mondo esterno; abbastanza austere e solitarie, però, da cingere Thornfield in un isolamento che mai mi sarei aspettata di trovare lì, a pochi passi dalla movimentata località di Millcote.
Sul fianco di una di quelle colline s’arrampicava un piccolo villaggio, i cui tetti si confondevano con gli alberi. La chiesa del distretto si ergeva più vicino a Thornfield: il suo vecchio campanile spuntava da una collinetta tra la casa e il cancello.
Ero ancora lì a godermi la tranquillità di quel paesaggio e il piacere di quell’aria fresca, ad ascoltare divertita il gracchiare dei corvi, a osservare l’ampia e antica facciata del palazzo e a pensare a quanto fosse grande un posto così per una dama sola e minuta come Mrs Fairfax, quando ecco che sulla soglia comparve la signora in questione.
Come?
Già fuori?
disse.
Vedo che siete mattiniera.
Le andai incontro e lei mi accolse con un bacio affettuoso e una stretta di mano.
Vi piace Thornfield?
chiese.
Le dissi che mi piaceva molto.
Sì, disse lei, è un bel posto; ma finirà con l’andare in rovina se Mr Rochester non si deciderà a viverci in pianta stabile; o, almeno, a venirci un po’ più spesso.
Le case grandi e i bei parchi richiedono la presenza del proprietario. Mr Rochester!
esclamai.
Chi è?
Il proprietario di Thornfield, rispose lei senza scomporsi affatto. Non lo sapevate che si chiama Rochester? No, non lo sapevo.
Non lo avevo mai sentito nominare prima.
Ma la vecchia signora sembrava considerare la sua esistenza come un fatto universalmente noto, di cui tutti dovevano per forza essere a conoscenza, come per istinto.
Io credevo, continuai, che Thornfield appartenesse a voi.
A me?
Dio vi benedica, figliola.
Che idea! A me!
Io sono solo la governante, l’amministratrice. A dire il vero, io e i Rochester siamo parenti molto alla lontana, per parte di madre, o almeno lo era mio marito. Lui era un pastore, incaricato della parrocchia di Hay, quel paesino laggiù, sulla collina. E la chiesa vicino al cancello era sua.
La madre dell’attuale Mr Rochester era una Fairfax, una cugina di secondo grado di mio marito; ma io non ho mai approfittato di questa parentela...
in realtà per me non esiste. Mi considero una semplice governante. Il padrone è sempre gentile con me e io, da lui, non mi aspetto niente di più. E la bambina... la mia allieva? È la pupilla di Mr Rochester. È stato lui a incaricarmi di trovarle un’istitutrice.
Credo che abbia intenzione di farla crescere qui, nella Contea di ***. Eccola che arriva insieme alla sua bonne, come lei chiama la sua bambinaia.
Ecco dunque svelato il mistero! Questa minuta vedova affabile e gentile non era una gran dama, ma una dipendente come me.
Non che per questo mi piacesse meno; anzi, fu una scoperta felice.
Tra me e lei, adesso, c’era una parità reale, che non dipendeva da una sua condiscendenza nei miei confronti.
Tanto meglio!
A questo punto, dalla posizione in cui ero, mi sarei sentita molto più libera.
Mentre riflettevo su questa scoperta, una bambina, seguita dalla sua tutrice, arrivò correndo sul prato.
Guardai la mia allieva, che lì per lì sembrò non accorgersi di me: era proprio una bambina, di sette o otto anni, esile, con un visetto pallido e delicato e una gran massa di ricci in testa che le arrivavano fino alla vita.
Buongiorno, Miss Adela, disse Mrs Fairfax.
Venite a salutare la signorina che sarà la vostra nuova maestra e che vi renderà una donnina istruita.
La bambina si avvicinò.
C’est là ma gouvernante?26 chiese, indicandomi, alla sua bambinaia. Mais oui, certainement.27 Sono straniere? domandai, stupita di sentirle parlare in francese.
La bambinaia è straniera, e Adela è nata nel continente; e fino a sei mesi fa non credo che l’abbia mai lasciato.
Quando è arrivata qui, non sapeva una sola parola d’inglese.
Adesso se la cava un po’ meglio.
Io non la capisco, perché quando parla mischia l’inglese col francese.
Ma sono sicura che lei non avrà nessuna difficoltà a comprenderla.
Per fortuna avevo avuto il vantaggio di imparare il francese da una francese; e poiché mi ero sempre impegnata a sfruttare tutte le occasioni che mi si presentavano per fare esercizio di conversazione con Madame Pierrot e poi, negli ultimi sette anni, ogni giorno avevo imparato a memoria un brano in francese, cercando di migliorare il mio accento e di imitare il più possibile la pronuncia della mia insegnante, avevo acquisito una certa fluidità e una certa proprietà di linguaggio.
E quindi ero sicura che con Mademoiselle Adela non avrei avuto problemi.
Quando apprese che ero la sua istitutrice, venne a stringermi la mano; e mentre la accompagnavo a fare colazione, le rivolsi alcune frasi nella sua lingua. All’inizio mi rispondeva a monosillabi, poi, una volta sedute a tavola e dopo avermi studiata per una decina di minuti con quei suoi occhioni nocciola, all’improvviso si sciolse e cominciò a chiacchierare disinvolta.
Oh! esclamò in francese. Parlate la mia lingua bene come Mr Rochester. Posso parlare con voi come parlo con lui e con Sophie. Ne sarà contenta, Sophie; qui, nessuno la capisce. Madame Fairfax parla solo inglese. Sophie è la mia bambinaia; è venuta in mare con me su una nave grandissima con un fumaiolo che sbuffava... oh, come sbuffava! Mi sono sentita male, e anche Sophie, e anche Mr Rochester.
Mr Rochester stava sdraiato su un sofà in una bella stanza che chiamavano salon, e io e Sophie avevamo due lettini da un’altra parte.
Io per poco non sono caduta dal mio; sembrava la mensola di uno scaffale!
E voi, mademoiselle...
come vi chiamate?
Eyre... Jane Eyre.
Aire?
Boh, non lo so dire. Allora, un mattino, prima che facesse giorno, la nostra nave si è fermata in una grande città... una città enorme, con le case tutte nere e affumicate. Non somigliava per niente alla bella città pulita da dove venivo io.
Mr Rochester mi ha presa in braccio e siamo scesi a terra, attraversando una passerella, e Sophie è scesa dopo di noi, poi tutti insieme abbiamo preso una carrozza che ci ha portati in una casa grande e bellissima, più grande e più carina di questa, che si chiamava hotel.
Siamo rimasti lì una settimana. Io e Sophie andavamo tutti i giorni a passeggiare in un posto grandissimo e pieno di verde, con tanti alberi, che loro chiamavano park; e lì, oltre a me, c’erano tanti altri bambini e un laghetto con uccelli meravigliosi a cui davo da mangiare le briciole del pane.
Quando parla così veloce, riuscite a capirla? chiese Mrs Fairfax. La capivo benissimo, perché ero abituata al ritmo fluido di Madame Pierrot. Vorrei, continuò la vecchia signora, che le faceste qualche domanda sui suoi genitori.
Chissà se se li ricorda!
Adèle, domandai, con chi abitavi in quella bella città pulita di cui mi parlavi prima?
Tanto tempo fa ci abitavo con la mamma; ma poi lei è andata dalla Santa Vergine.28 La mamma mi insegnava a ballare e a cantare e a recitare poesie. C’erano tanti signori e tante signore che venivano a trovare la mamma, allora io ballavo davanti a loro o mi sedevo sulle loro ginocchia e cantavo per loro.
Era bello. Volete sentirmi cantare?
Aveva finito di fare colazione, così le permisi di darci un saggio delle sue capacità.
Scese dalla sedia e venne a sedersi sulle mie ginocchia; poi facendo la mossa di giungere con grazia le mani davanti al petto, gettando indietro i riccioli e alzando gli occhi al soffitto, cominciò a cantare un brano d’opera.
Era lo sfogo di una donna tradita che, dopo aver lamentato la perfidia del suo amante, si appella al proprio orgoglio; ordina alla fantesca di adornarla dei suoi gioielli più splendidi e dei suoi vestiti più eleganti, e decide che quella notte incontrerà il fedifrago a un ballo per dimostrargli, con il suo atteggiamento allegro e spensierato, quanto poco l’aveva toccata il suo abbandono.
L’argomento suonava strano in bocca a un’esecutrice di quell’età; ma credo che la singolarità di quell’esibizione consistesse nel sentire quelle parole d’amore e di gelosia cantate dalla vocetta di una bambina; e mi sembrò una cosa di pessimo gusto, almeno dal mio punto di vista.
Adèle cantò quel motivetto con voce abbastanza intonata e con la naïveté 29 della sua età.
Quando ebbe finito, saltò giù dalle mie ginocchia e disse: Adesso, mademoiselle, vi reciterò una poesia.
Si mise in posa e cominciò dal titolo: La Ligue des Rats: fable de La Fontaine.30 Poi declamò il breve componimento facendo attenzione alle pause e all’intonazione, e con una modulazione di voce e una precisione mimica davvero insolite per la sua età e che dimostravano una preparazione e uno studio molto accurati.
È stata la mamma a insegnarti questa poesia?
chiesi.
Sì, e lei di solito la recitava così: Qu’avez vous donc?
Lui dit un de ces rats; parlez!31 E a questo punto mi faceva sollevare le mani...
così... per ricordarmi di alzare la voce sulla domanda. Adesso devo ballare? No, basta così.
Ma dopo che la mamma se n’è andata dalla Santa Vergine, tu con chi hai abitato?
Con Madame Frédéric e suo marito. È stata lei a prendersi cura di me, ma non siamo parenti. Credo sia povera, perché non aveva una casa bella come quella della mamma.
Non ci sono rimasta per molto.
Mr Rochester mi ha chiesto se volevo andare a vivere con lui in Inghilterra e io gli ho detto di sì; perché Mr Rochester lo conoscevo da prima di Madame Frédéric, e lui con me era sempre gentile e mi regalava bei vestiti e giocattoli.
Ma come vedete non ha mantenuto la parola, perché mi ha portata in Inghilterra e poi è ripartito e io non lo vedo mai. Dopo colazione, io e Adèle ci ritirammo in biblioteca, la stanza che, a quanto pare, Mr Rochester aveva stabilito che fosse adibita ad aula studio.
I libri, per la maggior parte, erano chiusi a chiave nelle librerie a vetri; ma ce n’era anche una aperta che conteneva tutto ciò che poteva servire a una cultura di base, insieme ad alcuni volumi di letteratura d’intrattenimento, poesia, biografie, libri d’avventura e qualche romanzo.
Probabilmente Mr Rochester aveva ritenuto che quei libri fossero più che sufficienti per le letture private di un’istitutrice; e in effetti, per il momento, mi potevano bastare. In confronto a quei pochi rimasugli di biblioteca che ero riuscita a racimolare qua e là a Lowood, ora mi si offriva un’abbondante raccolta di letture utili e di letture piacevoli.
In questa stanza c’erano anche un piano-forte verticale, nuovo di zecca e con un’ottima sonorità, un cavalletto per dipingere e due mappamondi. Trovai la mia allieva abbastanza docile, anche se poco incline ad applicarsi; non era stata abituata a nessun tipo di impegno regolare.
Mi resi conto che all’inizio era meglio non tartassarla troppo; così, dopo averle parlato a lungo e averle fatto imparare qualcosa, visto che ormai era mezzogiorno le permisi di ritornare dalla sua bambinaia.
Decisi allora di dedicarmi, fino all’ora di pranzo, a disegnare qualche schizzo da farle usare come modello.
Mentre salivo di sopra per recuperare la mia cartella e le matite, Mrs Fairfax mi chiamò: Le vostre lezioni sono finite, vero?.
La domanda veniva da una stanza con la porta a due battenti aperta. Nel sentire la sua voce, entrai.
Era un locale ampio e sontuoso, con poltrone e tende color porpora, un tappeto turco, le pareti a pannelli di noce, una grande finestra con le vetrate a piombo e un soffitto alto, ornato di preziosi stucchi.
Mrs Fairfax stava spolverando alcuni vasi di spato rosso posati su una credenza.
Che bella questa stanza!
esclamai, guardandomi attorno; non avevo mai visto niente di così maestoso.
Già! È la sala da pranzo.
Ho appena aperto la finestra, per far entrare un po’ d’aria e di sole, perché i locali poco utilizzati dopo un po’ prendono l’odore di muffa.
Il salotto, di là, sembra una cripta.
Mi indicò un grande arco dalla parte opposta alla finestra, ornato, anch’esso, da una tenda color porpora di Tiro, che in quel momento era raccolta da una parte. Salii due larghi gradini e, guardando di là, mi sembrò di vedere un posto incantato, tanto splendente apparve ai miei occhi di novellina quella meraviglia oltre l’arco.
Eppure non era che un salotto molto grazioso, con dentro un boudoir; tutti e due avevano il pavimento coperto da tappeti bianchi sui quali sembravano sbocciare vivaci ghirlande di fiori e il soffitto di stucchi bianchissimi, con motivi di grappoli d’uva e foglie di vite, metteva in risalto, per contrasto, i divani e le ottomane color cremisi, al di sotto.
Sul candido marmo pario della mensola del camino rilucevano i cristalli di Boemia rosso rubino; e, tra le finestre, grandi specchi riflettevano tutta quella sinfonia di neve e di fuoco. Come le tenete ordinate, queste stanze, Mrs Fairfax!
dissi. Niente polvere, niente teli di copertura.
Se non fosse per quest’aria fredda, si potrebbe pensare che vengono usate tutti i giorni. Vedete, Miss Eyre, sebbene Mr Rochester venga qui di rado, le sue visite sono sempre improvvise e inattese.
E siccome ho notato che, quando arriva, gli dà fastidio trovare i mobili e gli oggetti coperti dai teli o assistere al trambusto delle pulizie, ho pensato che era meglio tenere le stanze sempre pronte.
Mr Rochester è forse un tipo esigente e pignolo?
No, non particolarmente; ma ha i gusti e le abitudini di un gentiluomo e vuole che la sua casa sia tenuta di conseguenza.
E voi gli volete bene? In generale, è benvoluto?
Oh, certo.
La sua famiglia è sempre stata rispettata da queste parti.
Quasi tutte le terre qua attorno, a perdita d’occhio, appartengono ai Rochester, fin dalla notte dei tempi.
Sì, ma terre a parte, voi gli volete bene?
Insomma, è benvoluto come persona?
Non ho nessun motivo per non volergli bene; e credo che i suoi fittavoli lo considerino un padrone giusto e generoso, anche se l’hanno visto sempre poco.
Ma ha delle caratteristiche particolari?
Insomma, che carattere ha?
Oh, un carattere ineccepibile, a mio parere.
Forse un po’ strano; ha viaggiato molto, ha visto una bella fetta di mondo, credo.
È una persona brillante, ma non è che ci abbia mai parlato più di tanto.
In che senso un po’ strano? Non saprei... non è una cosa facile da spiegare... niente di straordinario, comunque. È più qualcosa che senti mentre gli parli.
Non sai mai se sta scherzando o dicendo sul serio, se è contento o no; è impossibile capirlo bene, fino in fondo, ecco...
o almeno io non ci riesco. Ma questo non ha nessuna importanza; resta comunque un ottimo padrone. Questo fu tutto ciò che riuscii a sapere da Mrs Fairfax sull’uomo che dava impiego a me e a lei. Ci sono persone che non sono capaci di delineare un carattere o di osservare e descrivere i tratti fondamentali delle persone e delle cose. La signora in questione apparteneva, evidentemente, a questa categoria. Le mie domande la imbarazzavano, ma non le tiravano fuori niente. Per lei, Mr Rochester era Mr Rochester e basta: un gentiluomo, un proprietario terriero, niente di più. Non chiedeva e non indagava oltre, e quindi si stupiva del mio desiderio di avere informazioni più dettagliate sul suo conto.
Uscendo dalla sala da pranzo, mi propose una visita al resto della casa; così la seguii al piano di sopra e a quello di sotto, in preda a una meraviglia senza fine: era tutto impeccabile e incantevole.
Le ampie stanze che davano sul davanti della casa mi sembrarono le più belle di tutte; e alcune camere del terzo piano, benché buie e basse, mi colpirono per il loro fascino antico.
I mobili che un tempo avevano arredato i piani inferiori, con il cambiar della moda, un po’ alla volta erano finiti quassù; e la luce che entrava a tratti dalle finestre basse mostrava telai di letti antichi di cent’anni, cassapanche di quercia e noce somiglianti, per via di quei loro strani intagli di foglie di palma e teste di cherubini, a modelli dell’arca dell’alleanza, file di sedie venerande con lo schienale alto e stretto, sgabelli ancor più vetusti, sulle cui imbottiture si rinvenivano ancora tracce di ricami sbiaditi, intessuti da dita ormai sepolte e diventate polvere da almeno due generazioni.
Tutte quelle reliquie conferivano al terzo piano di Thornfield Hall l’aspetto di una dimora del passato, di un tempio della memoria.
Di giorno, il silenzio, la penombra, il sapore antico di quei recessi mi affascinavano; ma non avrei mai e poi mai passato la notte in quei letti enormi e massicci: chiusi, alcuni, da sportelli di quercia; coperti, altri, da vecchi arazzi inglesi decorati a fitti arabeschi raffiguranti effigi di strani fiori, di uccelli ancor più strani e di stranissimi esseri umani: tutte queste cose, alla pallida luce lunare, sarebbero sembrate davvero strane.
Qui ci dorme la servitù?
chiesi. No, la servitù occupa una serie di stanzette sul retro della casa.
Qui non dorme mai nessuno; se a Thornfield Hall ci fosse un fantasma, ecco, io credo che abiterebbe qui.
Sono d’accordo. Quindi i fantasmi non ci sono?
Non ne ho mai sentito parlare, rispose Mrs Fairfax, sorridendo.
Non c’è nessuna tradizione?
Nessuna leggenda o storia di fantasmi?
Non mi pare.
Eppure si dice che, a loro tempo, i Rochester siano stati una razza più violenta che pacifica.
Forse è per questo che adesso riposano in pace nelle loro tombe. Già... ‘dopo l’ansiosa febbre della vita, ora dormono tranquilli’,32 mormorai.
E adesso dove andate, Mrs Fairfax?
chiesi, vedendola allontanarsi. Sui piombi!
Volete venire a vedere il panorama da lassù?
Continuai a seguirla, su per una scaletta striminzita fino agli attici, e di lì, per una scala a pioli e attraverso una botola, fin sul tetto impiombato.
Ero adesso alla stessa altezza del boschetto dei corvi e potevo vedere l’interno dei loro nidi.
Chinandomi sulle merlature e guardando giù in lontananza, contemplai la distesa dei campi come in una mappa; l’erba lucida e vellutata tutt’intorno al grigio basamento della casa; il giardino, vasto come un parco, punteggiato da vecchi tronchi; il bosco, fosco e ingiallito, percorso da un sentiero poco curato e coperto di muschio, più verde delle foglie degli alberi; la chiesa vicino al cancello, la strada, le colline placide, tutto immerso nella pace di una giornata di sole autunnale; l’orizzonte disegnato da un ridente cielo azzurro, screziato di bianco perlaceo.
Non c’era niente di straordinario in quella scena, ma nel complesso era piacevole.
Quando me ne staccai e mi rinfilai nella botola, lungo la scala a pioli vedevo a malapena dove mettevo il piede; l’attico sembrava buio come una cripta, in confronto alla volta del cielo azzurro che avevo appena guardato e a quel paesaggio assolato di boschetti, pascoli e verdi colline attorno alla residenza, un paesaggio che avevo ammirato estasiata.
Mrs Fairfax restò un po’ indietro per chiudere la botola; io, procedendo a tastoni, trovai l’uscita dell’attico e cominciai a scendere la stretta scala del solaio.
Mi fermai in fondo alla scala, all’inizio del lungo corridoio del terzo piano, che separava le stanze sul davanti da quelle sul retro: stretto, basso e buio, con una finestrella soltanto all’altra estremità.
Con le sue due file di porticine nere, tutte chiuse, faceva pensare al corridoio del castello di Barbablù. Mentre lo percorrevo con passo felpato, il mio orecchio fu colpito da una risata, l’ultimo suono che mi sarei aspettata di sentire in una zona così silenziosa della casa.
Era una risata strana: netta, cadenzata, priva di gioia.
Mi fermai; cessò di colpo, ma solo per un istante, poi ricominciò, più forte di prima.
All’inizio, benché netta, era molto fievole, poi esplose in un fragore scrosciante che sembrò risvegliare un’eco in ognuna di quelle stanze vuote.
Eppure proveniva da una sola, e io avrei saputo indicare la porta da cui usciva.
Mrs Fairfax, chiamai, perché adesso la sentivo scendere gli scalini grandi del solaio.
Avete sentito quella forte risata?
Chi è?
Una domestica, molto probabilmente, rispose.
Forse Grace Poole.
Ma l’avete sentita? insistetti. Sì, altroché. E la sento spesso.
Grace di solito fa i suoi lavori di cucito in una di queste stanze e a volte Leah le tiene compagnia.
Insieme fanno una gran confusione.
La risata risuonò di nuovo, bassa e spezzata, e finì con uno strano mormorio.
Grace!
esclamò Mrs Fairfax.
A dire il vero non mi aspettavo proprio di veder comparire nessuna Grace, perché quella era la risata più tragica e innaturale che avessi mai udito; ma per fortuna era pieno giorno e, ad accompagnare quello strano scoppio di risa, non c’era niente che facesse pensare a un qualche fantasma.
Ma se la scena e le circostanze fossero state più adatte a instillare la paura, di sicuro sarei stata colta da un terrore irrazionale. Comunque, quel che seguì mi dimostrò che ero stata una sciocca a provare fosse anche il minimo moto di sorpresa.
La porta più vicina a me si aprì e ne uscì una domestica, una donna tra i trenta e i quarant’anni, robusta e ben piantata, con i capelli rossi e un volto duro e insignificante: difficile immaginare un’apparizione meno romantica e meno spettrale.
Troppo rumore, Grace!
disse Mrs Fairfax. Ricordatevi delle istruzioni!
Grace fece un inchino silenzioso e tornò dentro.
È una donna che teniamo per i lavori di cucito e per dare un aiuto a Leah nelle faccende domestiche, continuò la vedova, non del tutto irreprensibile sotto certi aspetti, ma il suo lavoro lo fa abbastanza bene.
A proposito, com’è andata stamattina con la vostra nuova allieva?
La conversazione, spostata su Adèle, continuò finché non raggiungemmo il luminoso e accogliente piano di sotto.
Adèle ci corse incontro nel vestibolo, esclamando: Mesdames, vous êtes servies!, poi aggiunse: J’ai bien faim, moi!.33 Il pranzo era pronto e ci aspettava nella stanza di Mrs Fairfax. Capitolo XII La promessa di un impiego tranquillo, che il mio primo, sereno ingresso a Thornfield Hall sembrava offrirmi, non fu smentita da una più approfondita conoscenza del luogo e dei suoi abitanti.
Mrs Fairfax risultò essere ciò che sembrava: una donna mite e affabile, di buona cultura e con un’intelligenza nella media.
La mia allieva era una bambina vivace, viziata e abituata ad averle tutte vinte e quindi a volte capricciosa; ma, affidata interamente alle mie cure, senza mai nessuno che interferisse in maniera inopportuna o contrastasse i miei metodi educativi, dimenticò presto i suoi capricci e diventò obbediente e malleabile. Non aveva grandi doti, né un carattere che si distinguesse, né una sua profondità di sentimenti o gusti che la rendessero superiore, anche solo di un po’, rispetto ai bambini della sua età; ma non aveva neppure mancanze o difetti che la ponessero al di sotto.
Faceva ragionevoli progressi e nutriva per me un affetto vivo, anche se, forse, non molto profondo.
E anch’io le ero legata, per quella sua semplicità, per la sua allegra parlantina, per tutti i suoi sforzi di risultarmi gradita; insomma, tutto sommato, stavamo bene insieme.
Questo mio modo d’esprimermi così francamente, par parenthèse, sarà giudicato freddo da quanti sostengono certe solenni teorie sulla natura angelica dei bambini e sul dovere, da parte di chi li educa, di nutrire per loro una devozione che sfiora l’idolatria: ma io non scrivo per lusingare la vanagloria dei genitori, né per ripetere luoghi comuni o raccontare frottole; sto solo dicendo la verità. Il benessere e i progressi di Adèle mi stavano sinceramente a cuore e provavo per lei un affetto pacato; allo stesso modo nutrivo per Mrs Fairfax una viva riconoscenza per la sua bontà e mi faceva piacere stare in sua compagnia, un piacere proporzionato ai tranquilli riguardi che lei aveva per me e alla mitezza dei suoi sentimenti e del suo carattere.
Mi biasimi pure chi vuole quando aggiungerò che, ogni tanto, andavo a passeggiare da sola nel parco e scendevo giù fino al cancello a guardare la strada, là fuori; o, mentre Adèle giocava con la bambinaia e Mrs Fairfax preparava confetture in dispensa, salivo le tre rampe di scale, sollevavo la botola dell’attico e, raggiunti i piombi, spingevo lo sguardo lontano, oltre i campi e le colline, lungo il vago orizzonte.
In quei momenti avrei tanto voluto spingere la mia vista al di là di quel confine, per raggiungere il mondo pulsante, città e regioni piene di vita di cui avevo sempre sentito parlare ma che non avevo mai visto, e desideravo con tutta me stessa acquisire più esperienza di vita vera di quanta non ne avessi, fare nuovi incontri e scambi e conoscere persone diverse da quelle che avevo a disposizione.
Apprezzavo quel che vi era di buono in Mrs Fairfax e in Adèle, ma credevo nell’esistenza di altre e più intense forme di bontà e volevo osservare più da vicino le cose in cui credevo.
Chi mi biasimerà?
In molti, senza dubbio; e mi diranno pure che sono incontentabile.
Ma non potevo farci niente; l’inquietudine era insita nella mia natura e a volte mi agitava fino a farmi star male.
In quei momenti il mio unico sollievo era camminare su e giù per il corridoio del terzo piano, protetta dal silenzio e dalla solitudine di quel posto, e lasciare libero sfogo alla mia fantasia e alle luminose visioni che nascevano, fervide e abbondanti, nella mia mente; allora sentivo il cuore palpitare di un’esaltazione che lo riem piva d’inquietudine, ma allo stesso tempo lo colmava di vita; e soprattutto ascoltavo, dentro di me, una favola che non finiva mai...
una favola creata dalla mia immaginazione, narrata senza sosta e arricchita da ogni genere di evento, la vita, le passioni, i sentimenti che desideravo e non trovavo nella mia esistenza attuale. È inutile dire agli esseri umani di accontentarsi di un’esistenza tranquilla, perché sono fatti per l’azione e, se non la trovano, la creano.
Milioni di persone sono condannate a un destino più monotono del mio e milioni si ribellano silenziosamente alla loro sorte.
Nessuno sa quante rivolte, oltre a quelle politiche, fermentino tra le masse vive che popolano la terra. In genere, si pensa che le donne siano molto tranquille; ma le donne provano gli stessi sentimenti degli uomini, hanno bisogno di sentirsi realizzate, di mettersi in gioco, proprio come i loro fratelli.
Soffrono quando si sentono strette da limiti troppo rigidi e soffocate da una prolungata inazione, nello stesso identico modo in cui soffrono gli uomini; e questi loro compagni più fortunati danno prova di ristrettezza mentale quando affermano che le donne dovrebbero limitarsi a cucinare sformati e a fare la calza, a suonare il piano e a ricamare borsette.
È stupido condannarle o prenderle in giro quando cercano di fare e di imparare più di quanto competa, secondo il buon costume, al loro sesso.
Quando me ne stavo così, da sola, sentivo spesso la risata di Grace Poole: lo stesso sonoro, lo stesso fievole e lento ah!
ah!
che mi aveva fatto rabbrividire la prima volta che l’avevo udito. Sentivo anche i suoi bizzarri mormorii, ancor più strani della sua risata.
Vi erano giorni in cui era silenziosissima, ma ve n’erano altri in cui non riuscivo a spiegarmi tutti quei versi.
A volte la vedevo: usciva dalla sua stanza con in mano una bacinella, un piatto o un vassoio, scendeva in cucina e poco dopo tornava, di solito , con un boccale di birra scura.
Le sue apparizioni spegnevano sempre la curiosità suscitata dalle sue stravaganze vocali; con quei tratti rozzi e quell’aria musona, era quanto di più banale si potesse immaginare. Feci qualche tentativo per attaccar bottone, ma sembrava una persona di poche parole; di solito rispondeva a monosillabi e stroncava sul nascere ogni iniziativa del genere.
Gli altri membri del personale di servizio, cioè John e sua moglie, la cameriera Leah e Sophie, la bambinaia francese, erano brava gente; ma insignificante.
Con Sophie parlavo in francese e alle volte le chiedevo notizie sul suo paese natale, ma lei non era il tipo a cui piaceva descrivere o narrare e, in genere, dava risposte insulse e vaghe che sembravano fatte apposta per frenare le domande, piuttosto che per incoraggiarle.
Passarono ottobre, novembre e dicembre.
Un pomeriggio di gennaio Mrs Fairfax mi aveva chiesto mezza giornata di vacanza per Adèle, che era raffreddata; e, visto che Adèle caldeggiava la proposta con un entusiasmo che mi riportava a quando ero bambina e alla meraviglia di certe vacanze non previste, le accontentai, immaginando che avrei fatto bene a mostrarmi flessibile in proposito.
Era una bella giornata, serena anche se molto fredda; dopo tutta una mattinata in biblioteca, ero stanca di starmene rinchiusa lì dentro.
Mrs Fairfax aveva appena scritto una lettera che andava imbucata, così infilai cuffia e mantello e mi offrii di portargliela fino a Hay; le due miglia di distanza sarebbero state la piacevole passeggiata di un pomeriggio d’inverno.
Lasciai Adèle sprofondata nella sua poltroncina vicino al caminetto nel salottino di Mrs Fairfax, in compagnia della sua bambola preferita come gioco e di un libro di fiabe contro la noia. E, rispondendo con un bacio al suo Revenez bientôt, ma bonne amie, ma chère Md.lle Jeanette,34 uscii di casa. Il terreno era duro, l’aria immobile, la strada deserta; camminai spedita finché non mi fui riscaldata, poi rallentai un po’ per assaporare meglio e godermi a fondo il piacere che l’ora e la situazione mi offrivano. Le campane della chiesa batterono le tre proprio mentre passavo sotto la torre: il fascino di quell’ora era tutto nel crepuscolo imminente, nel sole che planava basso e sempre più pallido.
Mi trovavo a un miglio da Thornfield, in un sentiero noto per le rose selvatiche d’estate, per le nocciole e le more in autunno e, persino in questa stagione, per i rari e preziosi coralli delle bacche di biancospino e di rosa canina, anche se la vera attrattiva dell’inverno era la solitudine assoluta e una quiete priva di foglie.
Se soffiava un alito di vento, qui non produceva alcun suono; perché non c’erano agrifogli né sempreverdi da far frusciare e i cespugli spogli di bianco-spini e noccioli erano immobili come i ciottoli bianchi e levigati sparsi sul sentiero.
In lungo e in largo, su ciascun lato, c’erano solo campi e nessun animale al pascolo; e gli uccellini marroni che di tanto in tanto svolazzavano sulla siepe parevano solitarie foglie rossastre che si erano dimenticate di cadere.
Fino a Hay, il sentiero era tutto in salita; quando fui a metà strada, mi fermai a sedere su un cavalcasiepe da cui si accedeva a un campo.
Avvolta nel mantello e con le mani nascoste nel manicotto, non soffrivo il freddo, per quanto gelido e pungente, come testimoniava lo strato di ghiaccio che ricopriva l’acciottolato, su cui un ruscelletto, ora gelato, era confluito dopo il temporaneo disgelo di qualche giorno prima.
Seduta dov’ero, potevo guardare Thornfield dall’alto: le grigie mura merlate spiccavano alla vista nella valle sotto di me, con i suoi boschi fitti di nidi di corvi a stagliarsi contro l’Occidente.
Rimasi così, finché il sole non scomparve tra gli alberi e tramontò alle loro spalle, vermiglio e nitido.
Mi rivolsi allora verso oriente.
Sopra di me, appollaiata sulla collina, sorgeva la luna, ancora pallida come una nuvola, poi sempre più luminosa; dall’alto vegliava su Hay che, mezza nascosta dagli alberi, esalava verso il cielo il fumo azzurro dei suoi pochi camini.
Mancava ancora un miglio, ma nel silenzio assoluto potevo percepire chiaramente i suoi tenui mormorii di vita. Il mio orecchio riusciva persino a sentire il fluire di fiumi e torrenti in chissà quale valle o gola. Hay era circondata da molte colline e, infilati tra l’una e l’altra, scorrevano parecchi ruscelli. La calma della sera tradiva il suono cristallino delle acque più vicine come quello sommesso delle più lontane.
Un rumore improvviso spezzò queste piacevoli fluttuazioni e questi sussurri, distante e nitido al tempo stesso: un vero e proprio calpestio di zoccoli, un fragore metallico che eclissava il morbido fluire delle onde; come in un quadro, quando la massa compatta di una roccia o i tronchi ruvidi di una grossa quercia, disegnati in primo piano con tratto scuro e marcato, eclissano l’eterea distanza di colline azzurre, orizzonti assolati, fusioni di nubi, là dove tinta si confonde a tinta.
Era un rumore di zoccoli sui ciottoli: stava arrivando un cavallo.
I tornanti del sentiero lo nascondevano ancora, ma era sempre più vicino. Ero sul punto di alzarmi dal cavalcasiepe ma, poiché la via era stretta, restai seduta per lasciarlo passare.
Ero giovane, allora, e avevo la testa piena di fantasie d’ogni tipo fantasie di luce e d’ombra –, ricordi di storie sentite da bambina e altre assurdità; e quando negli anni riaffioravano, la giovinezza che via via maturava conferiva loro un’efficacia e un’intensità che nell’infanzia non potevano ancora avere.
Mentre il cavallo si avvicinava e mentre aspettavo di vederlo apparire nel crepuscolo, mi ricordai di certi racconti di Bessie, popolati dal Gytrash,35 uno spirito dell’Inghilterra del Nord che, sotto forma di cavallo, mulo o grosso cane, batteva strade solitarie e talvolta sorprendeva i viandanti che si attardavano.
Come adesso questo cavallo avrebbe sorpreso me.
Era vicinissimo, ma non lo vedevo ancora quando, oltre al rumore degli zoccoli, sentii un fruscio provenire dalla siepe e da sotto i rami del nocciolo vidi sgusciare fuori un grosso cane, bianco e nero, che spiccava sullo sfondo degli alberi. Era proprio uno dei travestimenti del Gytrash di Bessie: una creatura simile a un leone con il pelo lungo e la testa enorme. Eppure mi passò accanto del tutto mansueto, senza soffermarsi a guardarmi in faccia con lo strano sguardo ultracanino che mi sarei aspettata.
Arrivò il cavallo: un alto destriero, con in groppa un cavaliere. L’uomo, l’essere umano, spezzò subito l’incantesimo.
Niente e nessuno aveva mai cavalcato il Gytrash: era sempre solo; e gli spiriti maligni, per quanto ne sapevo io, erano sì in grado di abitare i corpi delle bestie, ma difficilmente avrebbero potuto acquisire una normale forma umana. Non si trattava dunque del Gytrash, ma solo di un viaggiatore che aveva preso la scorciatoia per Millcote.
Avanzò, e anch’io mi rimisi in cammino. Solo pochi passi, poi mi voltai: il rumore di una scivolata, una voce che esclamava E ora come diamine faccio? e lo schianto al suolo attirarono la mia attenzione. Cavallo e cavaliere erano a terra.
Erano scivolati sullo strato di ghiaccio che ricopriva l’acciottolato.
Il cane tornò indietro d’un balzo e, alla vista del padrone in difficoltà e del cavallo che nitriva, si mise ad abbaiare finché le colline della sera restituirono un’eco tanto profonda quanto grosso era l’animale.
Annusò tutt’intorno ai due a terra e poi mi corse incontro. Non poteva far altro: ero l’unico aiuto a portata di mano. Lo assecondai e mi avvicinai al viandante, che intanto cercava di liberarsi dal cavallo.
I suoi sforzi erano così energici che pensai non si fosse fatto troppo male; in ogni caso glielo domandai: Vi siete fatto male, signore?.
Immagino che imprecasse, ma non ci giurerei; a ogni modo, qualunque cosa borbottasse, gli impediva di rispondermi direttamente.
Posso fare qualcosa per voi?
gli chiesi di nuovo.
Dovete solo farvi da parte, rispose mentre si rialzava, prima sulle ginocchia e poi in piedi.
Obbedii; a quel punto ebbe inizio una serie di tentativi di sollevamento, con scalpitare di piedi e zoccoli, accompagnata da guaiti e latrati che di fatto mi fecero indietreggiare di qualche passo.
Ma non volevo andarmene via prima di vedere come sarebbe andata a finire. Andò a finire bene, per fortuna: il cavallo tornò in piedi e il cane fu azzittito con un Cuccia, Pilot!.
Adesso il viandante, chino, si toccava piedi e gambe per accertarsi che non ci fosse niente di rotto; forse gli faceva male qualcosa, dato che zoppicò fino al cavalcasiepe da cui mi ero appena alzata e ci si mise a sedere.
Ero in vena di rendermi utile, o perlomeno di mostrarmi premurosa, e quindi mi avvicinai di nuovo a lui. Se vi siete fatto male e avete bisogno d’aiuto, signore, posso andare a chiamare qualcuno a Thornfield Hall oppure a Hay.
Vi ringrazio, ma ce la faccio da solo.
Non ho niente di rotto, solo una storta, poi di nuovo si alzò e provò a stare in piedi, ma lo sforzo gli strappò un ahi!
che non riuscì a trattenere. C’era ancora un po’ di luce del giorno e la luna diventava sempre più luminosa: potevo vederlo bene.
La sua sagoma era avvolta in un mantello col bavero di pelliccia e le fibbie d’acciaio; non ne distinguevo i particolari ma, nel complesso, mi sembrò di statura media e molto largo di spalle.
Era scuro di carnagione, con lineamenti duri e ciglia folte. Gli occhi e le sopracciglia corrugate, in quel momento, tradivano rabbia e fastidio. Non era più giovane, ma non aveva ancora raggiunto la mezza età; poteva avere sui trentacinque anni. Non avevo paura di lui, ero solo un po’ intimidita.
Fosse stato un bel ragazzo dall’aria eroica, non avrei osato star lì a fargli domande non gradite e a offrirgli il mio aiuto non richiesto.
Di bei ragazzi, non ne avevo quasi mai visti e, in vita mia, non avevo mai parlato con uno di loro.
In linea di principio, provavo rispetto e soggezione per bellezza, eleganza, audacia e fascino; ma se avessi incontrato queste qualità incarnate in forma di uomo avrei capito al volo che tra loro e me non c’era e non poteva esserci nessuna affinità e le avrei evitate come si evita il fuoco, la folgore o qualsiasi altra cosa che sia splendente ma ostile.
Se solo questo straniero avesse sorriso o si fosse dimostrato amabile verso di me quando mi rivolgevo a lui, se avesse declinato le mie offerte d’aiuto con disinvoltura e riconoscenza, me ne sarei andata dritta per la mia strada, senza sentire nessun impulso a riproporgli il mio aiuto.
Ma la sua durezza e l’espressione cupa mi misero a mio agio.
Non mi mossi di lì quando mi fece cenno di andare e gli dissi: Non ci penso proprio ad abbandonarvi a quest’ora, signore, su un sentiero così isolato, almeno finché non vi avrò visto in sella al vostro cavallo.
Questa volta, mentre gli parlavo, mi guardò. Fino ad allora non mi aveva degnato di uno sguardo. Io invece penso che voi, a quest’ora, dovreste essere a casa, disse lui, se abitate da queste parti. Da dove venite? Da laggiù, e non ho per niente paura a star fuori fino a tardi, quando c’è la luna. Se ne avete bisogno, farò volentieri una corsa fino a Hay. Tanto ci devo andare per imbucare una lettera. Abitate proprio laggiù?
In quella casa con i merli?, e indicò Thornfield Hall su cui la luna gettava un bagliore bianco, facendola emergere nitida e pallida dai boschi che, per contrasto con il cielo di ponente, sembravano ora un’unica massa di ombre.
Sì, signore.
E di chi è la casa?
Di Mr Rochester.
E voi questo Mr Rochester lo conoscete?
No, non l’ho mai visto.
Perché, non ci abita?
No. Sapete dirmi dov’è? No, non lo so.
Una domestica non siete di certo.
Secondo me siete...
Si fermò e fece scorrere lo sguardo sul mio vestito che, come di consueto, era semplicissimo: un mantello di panno nero, una cuffia di pelliccia scura, che persino una cameriera avrebbe sdegnato.
Non riusciva a indovinare cosa potessi essere; così lo aiutai.
Sono l’istitutrice.
Ah, l’istitutrice! ripeté.
Diamine, me n’ero proprio dimenticato!
L’istitutrice!, e di nuovo esaminò i miei vestiti.
Due minuti dopo si alzò dal cavalcasiepe; la sua faccia si contrasse in una smorfia di dolore, quando provò a muoversi.
Non me la sento di mandarvi a cercare aiuto, disse, ma un piccolo aiuto potete darmelo voi, se vorrete essere così gentile.
Certo, signore.
Per caso avete un ombrello che possa usare come bastone?
No.
Provate ad afferrare le briglie del cavallo e a portarmelo qui. Non avrete mica paura?
Se fossi stata sola, forse avrei avuto paura di toccare il cavallo; ma quando mi disse di farlo, fui pronta a eseguire il suo ordine.
Appoggiai il manicotto sulla staccionata e mi avvicinai a quel bestione; provai in tutti i modi ad afferrare le briglie, ma era una creatura focosa e non si lasciava avvicinare; tentai e ritentai, ma invano: allo stesso tempo, ero spaventata a morte dal calpestio degli zoccoli anteriori.
Il viandante rimase a guardare per un po’, in attesa, e alla fine scoppiò a ridere.
A quanto pare, disse, la montagna non andrà da Maometto, quindi tutto quello che potete fare è aiutare Maometto ad andare alla montagna.
Per favore, venite qui. Andai.
Perdonatemi, continuò, ma la necessità mi costringe a servirmi di voi.
Si appoggiò pesantemente sulla mia spalla con una mano e, sostenendosi con una certa forza, arrivò zoppicando al cavallo.
Una volta afferrate le briglie, lo domò in un attimo e poi saltò in sella, facendo una terribile smorfia di dolore, poiché lo sforzo gli aveva procurato una fitta alla caviglia.
Adesso, disse, smettendo di mordersi il labbro inferiore, passatemi il frustino; è finito sotto la siepe.
Cercai e lo trovai. Grazie.
E adesso sbrigatevi ad andare a Hay e a imbucare la lettera, e tornate più in fretta che potete.
Al tocco degli speroni, il cavallo trasalì, s’impennò e poi partì al galoppo; il cane gli si fiondò dietro e, in men che non si dica, scomparvero tutti e tre, Come erica nella landa, che il vento selvaggio travolge.
Raccolsi il manicotto e m’incamminai. Mi ero ormai lasciata l’incidente alle spalle.
In effetti, era stato un incidente di poco conto, per niente romantico, del tutto privo d’interesse; eppure per un’ora, per quell’ora, la mia vita monotona aveva subito un’impennata. Qualcuno aveva avuto bisogno del mio aiuto e me l’aveva chiesto, e io glielo avevo dato.
Ero contenta di essermi resa utile; per quanto irrilevante e fortuita fosse stata la vicenda, almeno si era trattato di qualcosa di attivo, e io ero stanca di un’esistenza all’insegna della passività.
Quel volto nuovo, poi, era come un nuovo ritratto che andava a inserirsi nella galleria della mia memoria ed era diverso da tutti gli altri ritratti che vi erano appesi: prima di tutto, era un volto maschile; poi, era scuro, forte e severo.
Ce l’avevo ancora davanti agli occhi, quando arrivai a Hay e infilai la lettera nella buca della posta; lo vedevo mentre camminavo svelta giù per la collina, sulla strada di casa.
Quando raggiunsi il cavalcasiepe, mi fermai lì per un po’, mi guardai intorno e restai in ascolto, come se, da un momento all’altro, dovessi sentire di nuovo gli zoccoli di un cavallo sull’acciottolato e vedere di nuovo sbucare, da qualche parte, un cavaliere con il mantello e un terranova che assomigliava a un Gytrash; ma non vidi che la siepe e un salice capitozzato con i rami fermi e protesi ad accogliere i raggi lunari e sentii solo un leggerissimo soffio di vento infilarsi qua e là tra gli alberi attorno Thornfield, a un miglio di distanza.
E quando guardai giù, verso quel fruscio, i miei occhi videro accendersi una luce a una finestra della facciata della villa, che mi ricordò che era tardi, così mi affrettai. Non ero contenta di tornare a Thornfield.
Varcare quella soglia significava rientrare nell’immobilità di sempre; attraversare il vestibolo silenzioso, salire le scale buie, cercare la mia stanzetta solitaria e infine incontrare la placida Mrs Fairfax e trascorrere quella lunga serata invernale con lei, e con lei soltanto, significava estinguere del tutto quel po’ di eccitazione che la passeggiata mi aveva risvegliato dentro, imprigionare di nuovo le mie facoltà nei ceppi invisibili di un’esistenza sempre uguale a se stessa e fin troppo tranquilla.
Un’esistenza privilegiata di cui non riuscivo più ad apprezzare la sicurezza e la comodità. Quanto mi avrebbe fatto bene, in quel momento, tuffarmi nel vortice di una vita incerta e piena di ostacoli! Allora sì che, dopo mille difficoltà e amarezze, avrei imparato ad amare la calma di cui adesso mi lamentavo! Proprio come a un uomo stanco di stare seduto in una poltrona troppo comoda36 farebbe bene una lunga passeggiata. E il desiderio di movimento, nelle mie condizioni, era per me naturale come lo sarebbe stato per lui nelle sue. Mi fermai al cancello, mi fermai sul prato.
Camminai su e giù lungo il selciato.
Le imposte della porta a vetri erano chiuse e non potevo vedere dentro; così i miei occhi e il mio spirito sembravano fuggire via da quella casa tetra, da quel buco grigio di celle cieche, verso il cielo che s’espandeva sopra di me, un mare azzurro senza macchie di nubi.
La luna marciava solenne e saliva, e la sua sfera sembrava guardare in alto via via che lasciava, sempre più lontane sotto di sé, le colline da cui era sorta e puntava allo zenit, al buio della mezzanotte, profondità insondabile e distanza immensa.
E quelle stelle che seguivano palpitanti il suo cammino mi facevano tremare il cuore. A guardarle, il sangue bruciava nelle vene. Sono piccole le cose che ci riportano sulla terra: un orologio che batte le ore, basta questo. Lasciai la luna e le stelle, aprii una porta laterale ed entrai in casa.
Il vestibolo non era buio, ma l’alto lampadario di bronzo non era l’unico a illuminarlo: una luce calda si diffondeva nella stanza e sui primi gradini della scala di quercia. Questo bagliore rossastro proveniva dalla grande sala da pranzo, la cui porta aveva i due battenti spalancati e lasciava scorgere, dentro, un bel fuoco scoppiettante dietro la grata, che si rifletteva sul marmo del caminetto e sugli attizzatoi d’ottone e metteva in risalto le tende color porpora e i mobili lucidi, in tutto il loro splendore. Metteva in risalto anche un gruppo di persone vicino alla caminiera; non feci in tempo a vederlo bene né a identificare le voci di quell’allegro brusio nel quale mi parve di distinguere i toni di Adèle, quando la porta si chiuse. Salii di corsa nella stanza di Mrs Fairfax; anche lì il fuoco era acceso, ma non c’erano candele, e nemmeno Mrs Fairfax. Al suo posto, solo soletto, seduto dritto sopra il tappeto, tutto preso a fissare la fiamma, un grosso cane bianco e nero, dal pelo lungo, uguale identico al Gytrash del sentiero.
Così uguale che feci un passo avanti e chiamai Pilot!, e lui si alzò e venne ad annusarmi.
Lo accarezzai e lui mi scodinzolò con la sua grossa coda, ma non mi sembrò il caso di rimanere lì da sola con una creatura così misteriosa, comparsa da chissà dove.
Così suonai il campanello per chiedere una candela e per avere anche qualche notizia su questo visitatore.
Leah entrò.
Che cosa ci fa qui questo cane?
È venuto col padrone.
Con chi?
Col padrone, con Mr Rochester.
È appena arrivato. Davvero?
E Mrs Fairfax è con lui? Sì, e anche Miss Adèle.
Sono nella sala da pranzo e John è andato a cercare un medico, perché il padrone ha avuto un incidente; il cavallo è caduto e lui si è storto una caviglia.
Il cavallo è caduto sul sentiero di Hay?
Sì, mentre scendevano. È scivolato sul ghiaccio. Ah!
Leah, portatemi una candela, per favore!
Leah tornò con la candela; entrò seguita da Mrs Fairfax, che mi ribadì la notizia, aggiungendo che Mr Carter, il medico, era arrivato e adesso era con Mr Rochester.
Poi uscì di corsa per dare gli ordini per il tè e io salii in camera mia a svestirmi. Capitolo XIII Mr Rochester, probabilmente per ordine del medico, quella notte andò a letto presto e il mattino seguente si alzò tardi. Quando scese, fu per occuparsi di questioni di lavoro: erano arrivati il suo amministratore e alcuni fittavoli e lo aspettavano per parlargli. Io e Adèle fummo allora costrette a sgombrare la biblioteca perché durante il giorno doveva servire come sala per ricevere i visitatori. Fu acceso il fuoco in una stanza del piano di sopra, così trasferii lì i nostri libri e la adibii a futura aula studio. Nel corso della mattinata mi accorsi che Thornfield Hall era un posto diverso. Non era più silenziosa come una chiesa.
Ogni paio d’ore si sentiva bussare alla porta o suonare il campanello, e poi si udivano passi che attraversavano il vestibolo e voci nuove che parlavano in toni diversi al pianterreno.
Una corrente nuova, proveniente dal mondo esterno, si era infilata tra le pareti di casa. Adesso che c’era il suo padrone, a me piaceva di più.
Quel giorno non fu facile fare lezione ad Adèle.
Non riusciva a concentrarsi: continuava a correre alla porta e a sporgersi dalla balaustra nel tentativo di vedere, anche solo per un attimo, Mr Rochester e ogni pretesto era buono per scendere di sotto allo scopo, non mi ci volle molto a capirlo, di entrare in biblioteca, dove nessuno l’aveva fatta chiamare.
Quando, alla fine, cominciai a seccarmi e la costrinsi a rimanere seduta, continuò a parlare per tutto il tempo del suo ami, Monsieur Édouard Fairfax de Rochester, come lo chiamava lei , e a fare ipotesi sui regali che, di sicuro, le aveva portato; sembrava infatti che la sera prima Mr Rochester avesse annunciato che, tra i bagagli che dovevano arrivare da Millcote, c’era un pacchetto il cui contenuto l’avrebbe interessata.
Et cela doit signifier, diceva, qu’il y aura là dedans un cadeau pour moi, et peut-être pour vous aussi, mademoiselle.
Monsieur a parlé de vous: il m’a demandé le nom de ma gouvernante, et si elle n’était pas une petite personne, assez mince et un peu pâle. J’ai dit qu’oui: car c’est vrai, n’est-ce pas, mademoiselle?37 Io e la mia allieva pranzammo, come al solito, nel salottino di Mrs Fairfax; il pomeriggio nevicò e tirò vento e noi lo passammo nell’aula studio.
All’imbrunire permisi ad Adèle di mettere via libri e compiti e di correre dabbasso.
Visto che di sotto ora sembrava esserci silenzio e il campanello della porta non suonava più, pensai che Mr Rochester fosse libero.
Rimasta sola, andai alla finestra, ma da lì non si vedeva nulla: il crepuscolo e i fiocchi di neve intorbidivano l’aria e coprivano perfino i cespugli sul prato.
Lasciai cadere la tenda e ritornai accanto al fuoco.
Con la fantasia mi sembrava di intravedere tra le braci ardenti un paesaggio che assomigliava molto a un quadro del castello di Heidelberg, sul Reno, che ricordavo di aver visto da qualche parte, quando entrò Mrs Fairfax, rompendo, con il suo ingresso, quel mosaico di fuoco che avevo composto e disperdendo anche qualche pensiero opprimente e spiacevole che cominciava ad affollare la mia solitudine.
Mr Rochester sarebbe lieto se voi e la vostra allieva andaste a prendere il tè con lui, stasera, disse.
Oggi è stato così impegnato che non ha potuto chiedere di voi prima. Di solito, a che ora prende il tè?
domandai. Oh, alle sei.
In campagna anticipa sempre un po’ i suoi orari.
Adesso, però, fareste bene a cambiarvi d’abito; verrò con voi ad aiutarvi.
Ecco la candela. È proprio necessario che mi cambi? Sì, sarebbe meglio.
Anch’io mi vesto sempre per la sera, quando c’è Mr Rochester.
Questa ulteriore cerimonia mi sembrò un po’ esagerata.
A ogni modo, mi ritirai in camera mia e, con l’aiuto di Mrs Fairfax, sostituii il mio vestito nero di lana con uno nero di seta: il più bello e l’unico che avessi, a parte quello grigio chiaro che, secondo le nozioni di abbigliamento apprese a Lowood, consideravo troppo raffinato per essere indossato se non in occasioni speciali.
Vi ci vorrebbe una spilla, disse Mrs Fairfax. Avevo solo una broche di perle che mi aveva regalato Miss Temple per ricordo, quando se n’era andata. La indossai e poi scendemmo.
Abituata poco o niente agli estranei, era davvero una prova, per me, presentarmi così, dietro invito formale, al cospetto di Mr Rochester.
Lasciai che Mrs Fairfax mi precedesse nella sala da pranzo e, mentre attraversavamo la stanza, mi nascondevo dietro di lei. Oltrepassato l’arco, i cui drappeggi adesso erano abbassati, entrammo nell’elegante salotto. Due candele di cera erano accese sopra al tavolo e due sulla mensola del camino. Pilot, accucciato a terra, si crogiolava alla luce e al calore di uno splendido fuoco e Adèle era inginocchiata vicino a lui. Ed ecco Mr Rochester, semisdraiato su un divano, con il piede sopra un cuscino; osservava Adèle e il cane. Il fuoco gli illuminava in pieno il volto.
Era proprio lui, il mio viandante, con le sue folte sopracciglia corvine e la fronte quadrata, resa ancor più quadrata da una ciocca orizzontale di capelli neri.
Riconobbi quel naso pronunciato, che saltava all’occhio più per la sua particolarità che per la bellezza; le narici spesse, probabile segno di una natura collerica; la bocca severa e poi il mento e la mascella...
sì, tutti e tre molto severi, non c’era da sbagliarsi. Ora che la vedevo senza mantello, la sua figura mi parve in perfetta armonia con le linee squadrate del volto. Pensai che aveva un bel fisico, nel senso atletico del termine: largo di petto e stretto di fianchi, anche se poco slanciato ed elegante.
Mr Rochester doveva essersi accorto del nostro ingresso; ma forse non era in vena di occuparsi di noi dato che, mentre ci avvicinavamo, non alzò neppure la testa.
Signore, ecco Miss Eyre, disse Mrs Fairfax, con la sua solita pacatezza.
Lui si limitò a un cenno del capo, senza distogliere gli occhi dal cane e dalla bambina.
Fate accomodare Miss Eyre, disse, e c’era qualcosa in quel movimento artificioso e duro del capo e nel suo tono impaziente ma formale che sembrava sottendere, tra le righe: Cosa diamine volete che me ne importi se questa Miss Eyre è qui o altrove?
In questo momento non ho nessuna intenzione di starla a sentire.
Mi sedetti, senza alcun imbarazzo.
Un’accoglienza tutta complimenti e cortesia, forse, mi avrebbe mandata in confusione, perché non avrei saputo come comportarmi e con quali risposte ricercate ed eleganti contraccambiare.
Invece quella scontrosa volubilità mi sollevava da ogni obbligo. Anzi, il silenzioso contegno con cui rispondevo ai suoi modi bizzarri mi metteva in una posizione di vantaggio. E poi quei suoi modi eccentrici stuzzicavano la mia curiosità: non vedevo l’ora di scoprire come si sarebbe comportato.
Continuò a comportarsi come una statua, senza parlare e senza muoversi.
Mrs Fairfax, a quel punto, pensò fosse il caso di riscaldare un po’ l’atmosfera e cominciò a parlare.
Affabilmente, come suo solito e, come suo solito, dicendo una banalità dopo l’altra –, lo commiserò per la gran mole di lavoro che aveva dovuto sbrigare durante il giorno e per il fastidio che quella dolorosa storta senz’altro gli procurava; poi passò a lodare la pazienza e la capacità di sopportazione di cui aveva dato prova.
Signora, vorrei del tè, fu l’unica risposta che ottenne.
Così lei si affrettò a suonare il campanello e, quando arrivò il vassoio, si mise a preparare con cura e solerzia le tazze, i cucchiaini e tutto il resto.
Io e Adèle ci avvicinammo al tavolo, ma il padrone non lasciò il suo divano.
Ci pensate voi a porgere la tazza a Mr Rochester? disse Mrs Fairfax, rivolgendosi a me.
Adèle finirebbe per rovesciare tutto il tè.
Obbedii.
E mentre lui prendeva la tazza dalle mie mani, Adèle, pensando fosse il momento giusto per fare una richiesta in mio favore, esclamò: N’est-ce pas, monsieur, qu’il y a un cadeau pour Mademoiselle Eyre dans votre petit coffre?.38 Chi ha parlato di cadeaux?
disse lui, in tono burbero.
Vi aspettavate un regalo, Miss Eyre?
Siete forse un’appassionata di regali?, e mi puntò in faccia due occhi scuri, adirati, penetranti.
Non saprei, signore. La mia esperienza, in materia, è piuttosto scarsa. In genere sono considerati cose gradite. In genere? Sono considerati?
Ma voi cosa ne pensate?
Avrei bisogno di un po’ di tempo, signore, per potervi dare una risposta soddisfacente.
Un regalo presenta tutta una serie di aspetti, no? E tali aspetti andrebbero valutati tutti, prima di potersi pronunciare sulla sua natura. Miss Eyre, voi non siete diretta come Adèle che, appena mi vede, reclama a gran voce un cadeau. Voi ci girate intorno. È perché, rispetto ad Adèle, ho meno fiducia nei miei meriti. La bambina può appellarsi a un’amicizia duratura e anche al diritto che viene dall’abitudine. Dice che voi, signore, avete sempre avuto l’abitudine di regalarle giocattoli.
Ma se dovessi chiedervi un regalo per me, la cosa mi imbarazzerebbe, dato che sono un’estranea e non ho fatto niente per meritarmi un riconoscimento.
Oh, non fate troppo la modesta! Ho fatto qualche domanda ad Adèle e ho saputo che vi siete spesa molto per lei. Non è una bambina particolarmente capace, non ha grandi doti; eppure, in poco tempo, ha fatto progressi notevoli. Signore, il vostro cadeau me l’avete appena dato. Ve ne sono grata.
La lode per i progressi dei propri allievi è la ricompensa a cui un’insegnante ambisce di più.
Mah!
disse Mr Rochester, e si mise a sorseggiare il suo tè in silenzio.
Avvicinatevi al fuoco, disse il padrone, quando fu portato via il vassoio e Mrs Fairfax si fu sistemata in un angolino a lavorare a maglia.
Adèle, nel frattempo, mi aveva preso per mano e mi guidava per la stanza, mostrandomi i bei libri e i soprammobili sulle mensole e sulle chiffonnière.
Obbedimmo, com’era nostro dovere. Adèle voleva sedersi sulle mie ginocchia, ma le fu ordinato di andare a giocare con Pilot. È da tre mesi che abitate in casa mia, giusto?
Giusto, signore.
E venite da...?
Dalla scuola di Lowood, nella Contea di ***.
Ah!
Un istituto di beneficenza.
Quanto tempo ci siete rimasta?
Otto anni.
Otto anni!
Dovete essere una molto tenace, nella vita.
Pensavo bastasse anche solo metà di quel tempo, in un posto del genere, per atterrare costituzioni ben più robuste!
Non c’è da meravigliarsi se avete l’aria di venire da un altro mondo.
Mi stavo giusto chiedendo dove eravate andata a pescarlo un viso così.
Quando mi avete incontrato, l’altra sera, sul sentiero di Hay, non so perché ma mi sono subito venuti in mente certi racconti di fate e stavo quasi per chiedervi se per caso non mi aveste stregato il cavallo; non ne sono ancora sicuro.
Chi sono i vostri genitori?
Non ne ho.
Non li avete mai avuti, magari.
Vi ricordate di loro? No.
Ecco, appunto.
E quindi, che ci facevate su quel cavalcasiepe?
Aspettavate la vostra gente? Chi, signore? Gli omini vestiti di verde.
Con quel chiaro di luna, era proprio la serata adatta a loro!
È perché ho spezzato uno dei vostri cerchi magici che avete sparso quel ghiaccio maledetto sull’acciottolato?
Scossi il capo.
Gli omini vestiti di verde hanno abbandonato in massa l’Inghilterra centinaia di anni or sono, dissi io, con lo stesso tono serio che aveva usato lui.
Non se ne trova più traccia neppure sul sentiero di Hay o nei campi all’intorno.
E nessuna luna, estiva, settembrina o invernale, illuminerà più i loro bagordi.
Mrs Fairfax aveva lasciato cadere la calza e ci fissava con gli occhi sgranati, chiedendosi che razza di discorso fosse mai quello.
Be’, riprese Mr Rochester, negate di avere dei genitori, ma avrete almeno qualche parente, degli zii o delle zie!
No, nessuno che abbia mai visto.
E la vostra casa?
Non ho nessuna casa.
E dove vivono i vostri fratelli e le vostre sorelle?
Non ho né fratelli né sorelle.
Chi vi ha consigliato di venire qui?
Ho messo un annuncio sul giornale e Mrs Fairfax ha risposto al mio annuncio.
Proprio così, intervenne quella brava donna, che finalmente capiva di cosa si stesse parlando, e ringrazio ogni giorno la Provvidenza per la scelta che mi ha fatto fare.
Miss Eyre è stata per me una compagna preziosissima e, per Adèle, un’insegnante affettuosa e piena d’attenzioni.
Non vi disturbate a fornirmi le sue referenze, rispose Mr Rochester, i panegirici non mi fanno né caldo né freddo.
Giudicherò da me. Intanto, ha fatto cadere il mio cavallo.
Come, signore?
disse Mrs Fairfax.
Questa storta la devo a lei.
La vedova lo guardò sbalordita.
Miss Eyre, avete mai vissuto in città?
No, signore.
Avete conosciuto molta gente?
Solo le allieve e le insegnanti di Lowood, e adesso gli abitanti di Thornfield.
Avete letto molto?
Soltanto i libri che mi sono capitati tra le mani; e non sono stati molti, né tra i più eruditi.
Avete vissuto proprio una vita da monaca. Sarete senza dubbio un’esperta in questioni religiose... il direttore di Lowood, Mr Brocklehurst, non è forse un pastore? Sì, signore.
E scommetto che voi ragazze lo adoravate come le religiose di un convento adorano la loro guida spirituale.
Oh, no!
Ah, però!
No?
Come sarebbe a dire? Una novizia che non adora il suo sacerdote! Questo sì che è un sacrilegio.
Io Mr Brocklehurst lo detestavo, e non ero l’unica.
È un uomo duro, tronfio e impiccione al tempo stesso.
Ci obbligava a tagliarci i capelli e per risparmiare ci comprava aghi e fili scadenti, con i quali era davvero impossibile cucire.
Un’idea sbagliata di risparmio, osservò Mrs Fairfax, che era riuscita a ritrovare il filo del discorso.
Ed erano queste le sue principali colpe?
domandò Mr Rochester.
Quando era l’unico responsabile dell’economato, prima della costituzione del comitato, ci faceva morire di fame; e una volta a settimana ci tediava con i suoi sermoni interminabili e ci costringeva a leggere, tutte le sere, brani di libri scritti da lui, pieni zeppi di morti improvvise e di castighi divini che poi, al momento di andare a letto, ci facevano venire gli incubi.
Quanti anni avevate quando siete entrata a Lowood?
Dieci, più o meno.
E vi siete rimasta per otto anni.
Quindi adesso ne avete diciotto, giusto? Annuii. L’aritmetica, come vedete, in certi casi può tornare utile.
Senza il suo aiuto, non sarei proprio riuscito a indovinare la vostra età.
È davvero difficile stabilire quanti anni ha una persona, quando i suoi tratti e la sua espressione sono così in contrasto tra di loro, come nel vostro caso.
E ditemi, cosa avete imparato a Lowood?
Sapete suonare?
Un po’.
Certo, questa è la risposta di rito. Andate in biblioteca... voglio dire, per favore...
perdonate il mio tono autoritario; sono abituato a dire ‘Fate questo’ e a vedermi obbedito; non posso certo cambiare le mie abitudini per l’ultima arrivata...
insomma, prendete una candela e andate in biblioteca. Lasciate la porta aperta, sedetevi al pianoforte e suonatemi qualcosa. Mi allontanai, obbedendo ai suoi ordini.
Basta così!
mi gridò dopo qualche minuto.
In effetti, sapete suonare un po’, come ogni scolara inglese, d’altronde.
Forse meglio di qualcun’altra, ma non bene. Chiusi il pianoforte e tornai in salotto.
Mr Rochester continuò: Stamattina Adèle mi ha mostrato alcuni schizzi, dicendomi che erano vostri.
Ma non credo siano interamente opera vostra. Vi ha forse aiutato un maestro?.
No, certo che no!
esclamai. Ecco!
Vi ho punta nell’orgoglio.
E adesso andate a prendermi la vostra cartella da disegno, se siete in grado di garantirmi l’originalità del suo contenuto. Ma se non ne siete sicura, allora non datemi la vostra parola, perché so riconoscere quando ci sono mani diverse in un disegno.
Allora non dirò niente, signore, così potrete giudicare da voi.
Andai a prendere la cartella in biblioteca.
Accostatemi il tavolo, disse, e io lo spinsi verso il suo divano.
Adèle e Mrs Fairfax si avvicinarono per vedere i disegni. Non statemi così addosso, disse Mr Rochester.
Man mano che finirò di guardare i disegni ve li passerò, ma toglietemi da davanti le vostre teste!
Esaminò con grande attenzione ogni schizzo e ogni dipinto.
Ne mise da parte tre; gli altri, dopo averli osservati, li scartò.
Spostateli sull’altro tavolo, Mrs Fairfax, disse, e guardateli con Adèle.
Voi invece rimettetevi a sedere e rispondete alle mie domande. Questi dipinti sono della stessa mano, ne sono sicuro: questa mano è la vostra?
Sì.
E dove avete trovato il tempo per farli?
Devono aver richiesto molto tempo e anche una certa fantasia ed elaborazione.
Li ho fatti a Lowood, durante le ultime due vacanze estive, quando non avevo nient’altro da fare.
E dove avete preso i modelli?
Nella mia testa.
Quella testa che vi vedo ora sopra le spalle?
Quella, signore.
E dentro ci sono altri articoli dello stesso genere? Penso di sì.
Forse anche qualcosa di meglio, almeno spero.
Dispose i disegni davanti a sé e si rimise a guardarli, passando in continuazione da uno all’altro.
Mentre lui è occupato in questa operazione, ti dirò, lettore, che cosa rappresentano, premesso che non sono niente di straordinario.
I soggetti in questione erano davvero sgorgati vividi dalla mia mente.
Quando li ho visti con gli occhi dello spirito, prima di ogni tentativo di riprodurli, erano già, di per sé, molto potenti; ma poi la mia mano non era riuscita a star dietro alla fantasia e, ogni volta, aveva riprodotto solo un riflesso sbiadito dell’immagine che avevo in mente.
Questi dipinti erano realizzati ad acquarello. Il primo rappresentava una serie di nubi basse e plumbee che si rincorrevano sopra un mare in tempesta.
Tutto l’orizzonte, sullo sfondo, era in ombra; così pure il primo piano, o meglio le onde più vicine, visto che non c’era spiaggia.
Un raggio di luce metteva in risalto l’albero semisommerso di una nave, su cui era appollaiato un cormorano,39 scuro e grande, con spruzzi di schiuma sulle ali; nel becco stringeva un braccialetto d’oro e di gemme che avevo dipinto con i colori più brillanti di cui disponeva la mia tavolozza e con tutta la precisione e la luminosità di cui il mio pennello era capace.
Sotto l’uccello e l’albero, immerso nell’acqua verde, s’intravedeva il corpo di una donna morta annegata: il suo bel braccio, a cui era stato sfilato o strappato il braccialetto, era l’unica parte del corpo che si vedeva bene.
Il secondo dipinto aveva, in primo piano, soltanto la cima scura di una collina, coperta d’erba e di foglie che sembravano piegate dal vento.
Dietro e sopra si apriva un’ampia distesa di cielo, di un blu scuro, come se incombesse il crepuscolo: su quel cielo si stagliava un busto di donna, ritratta nelle tinte più tenui e delicate che ero riuscita a combinare.
La fronte sfumata aveva una stella per diadema, i lineamenti del volto emergevano come attraverso una cortina di fumo, gli occhi brillavano cupi e selvaggi, i capelli fluttuavano come ombre leggere, come nubi opache stracciate dalla tempesta o dalla folgore.
Sul collo indugiava il pallido riflesso di un raggio lunare e lo stesso debole riverbero sfiorava l’inconsistente scia di nubi da cui sorgeva, come un arco, questa apparizione della Stella della Sera.
Il terzo mostrava la punta di un iceberg che trafiggeva il cielo polare; all’orizzonte, una parata di luci boreali brandiva le sue pallide lance, come a formare una fitta barriera.
Su quello sfondo sorgeva, in primo piano, una testa: una testa colossale, china e appoggiata all’iceberg.
Due mani sottili, giunte sotto la fronte, a sostenerla, reggevano davanti al viso un velo nero che lasciava scoperti solo la fronte esangue, bianca come un osso, e un occhio vuoto e fisso, senz’altra luce che quella vitrea della disperazione.
Sopra le tempie, tra le morbide volute di un turbante nero, vago e inconsistente come una nuvola, riluceva una corona di fiamme bianche, ornata di sprazzi di luce livida.
Questa pallida aureola era l’emblema di una corona regale e ciò che incoronava la forma che forma non ha.40 Vi sentivate felice nel dipingere questi quadri?
mi chiese a quel punto Mr Rochester.
Ero molto concentrata, signore.
E poi sì, ero anche felice.
Insomma, dipingerli è stata una delle gioie più intense che abbia mai conosciuto.
Questo non significa un granché.
Le vostre gioie, da quanto avete appena raccontato, sono state ben poche; ma forse, nel mescolare e preparare queste strane tinte, vivevate in una sorta di terra dei sogni degli artisti.
Dipingevate per molte ore al giorno? Non avevo nient’altro da fare, perché ero in vacanza.
Così dipingevo da mattina a pomeriggio e poi da pomeriggio a sera.
La lunghezza delle giornate estive favoriva la mia capacità di concentrazione. E siete rimasta soddisfatta del risultato di tanta fatica e passione?
Per niente.
Ero tormentata dalla discrepanza tra l’idea iniziale e il risultato finale; ogni volta immaginavo qualcosa che poi non ero capace di realizzare.
Non del tutto: quello che siete riuscita a ottenere è soltanto l’ombra del vostro pensiero.
Probabilmente nulla di più.
Non avete abbastanza tecnica ed esperienza artistica per realizzarlo completamente.
Tuttavia i disegni hanno uno strano fascino, per essere stati fatti da una studentessa.
E l’ispirazione ha qualcosa di magico.
Gli occhi della Stella della Sera dovete averli visti in sogno. Come avete fatto a renderli così chiari e allo stesso tempo per niente brillanti? Forse perché l’astro che li sovrasta smorza la loro luce?
E cosa significa quella loro solenne profondità? Chi vi ha insegnato a dipingere il vento?
In quel cielo e su questa collina imperversa la bufera.
Dove avete visto il monte Latmos?
Perché questo è il Latmos.
Ecco...
metteteli via!
Non avevo neanche finito di legare i lacci della cartella quando di punto in bianco, guardando l’orologio, disse: Sono le nove.
Miss Eyre, ma come vi viene in mente di tenere alzata Adèle fino a quest’ora? Portatela a letto.
Adèle, prima di lasciare la stanza, andò a dargli un bacio; lui accettò, suo malgrado, quel gesto affettuoso, ma non lo apprezzò più di quanto avrebbe potuto fare Pilot, forse un po’ meno.
E adesso auguro a tutte voi una buonanotte, disse, facendo con la mano un gesto verso la porta, come a dire che si era stancato della nostra compagnia e desiderava che ce ne andassimo.
Mrs Fairfax ripiegò il suo lavoro, io raccolsi la mia cartella e, dopo un inchino a cui lui rispose con un freddo cenno del capo, ci ritirammo.
Mrs Fairfax, mi avete detto che Mr Rochester non aveva niente di particolare, niente di strano, osservai, quando la raggiunsi in camera sua, dopo aver messo a letto Adèle.
Perché? Che ha? A me non pare proprio. È molto scostante e brusco.
È vero.
In effetti, chi non lo conosce potrebbe avere questa impressione, ma io ormai sono così abituata ai suoi modi che non ci faccio più caso.
E comunque, se ha un carattere un po’ particolare, bisogna perdonarglielo. Perché?
Un po’ perché è la sua natura e nessuno può cambiare la propria natura; e un po’ perché ha molti pensieri che lo tormentano e lo affliggono, e che gli procurano quegli sbalzi d’umore.
Che tipo di pensieri?
Problemi familiari, prima di tutto. Ma non ha famiglia! Adesso no, ma l’ha avuta...
o almeno ha avuto dei parenti.
Ha perso il fratello maggiore qualche anno fa.
Il fratello maggiore?
Sì, non è molto che l’attuale Mr Rochester è proprietario di questa tenuta.
Solo nove anni. Nove anni però sono un periodo abbastanza lungo.
Era così legato a suo fratello da piangerne ancora la morte?
Be’, no... non credo.
Penso che fra loro ci fosse qualche malinteso.
Mr Rowland Rochester non si è comportato molto bene con Mr Edward e pare che gli abbia anche messo contro il padre. Il vecchio Rochester era molto attaccato ai soldi e si preoccupava solo di mantenere intatto il patrimonio di famiglia. Non voleva svalutare la sua proprietà dividendola, però, allo stesso tempo, pretendeva che Edward fosse abbastanza ricco da tenere alto il prestigio del nome di famiglia.
Così, appena il ragazzo fu maggiorenne, fu intrapresa una serie di manovre poco oneste che crearono profondi dissapori.
Pensando di fare la sua fortuna, il vecchio Mr Rochester e Mr Rowland si accordarono per mettere Mr Edward in una condizione che lui stesso giudicò difficile: di che natura fosse, con esattezza, questa condizione, io non l’ho mai capito bene, ma il suo spirito non riuscì a sostenere quel dolore.
Non è uno che perdona facilmente. Ha rotto ogni legame con la famiglia e per molti anni ha condotto una vita disordinata.
Non credo che sia mai rimasto a Thornfield per più di due settimane di seguito, da quando il fratello, morendo senza lasciare testamento, l’ha reso padrone della proprietà.
E quindi non c’è da meravigliarsi se evita questo vecchio posto. E perché lo eviterebbe?
Forse perché gli mette tristezza.
Era una risposta evasiva.
Avrei desiderato una maggiore chiarezza, ma Mrs Fairfax non poteva o forse non voleva darmi informazioni più esplicite sull’origine e sulla natura dei tormenti di Mr Rochester.
Dichiarò che anche per lei erano un mistero e che le sue erano soltanto ipotesi.
Era evidente, comunque, che volesse lasciar cadere il discorso, e io non insistetti. Capitolo XIV Nei giorni seguenti vidi poco Mr Rochester.
Al mattino era tutto preso dai suoi affari e di pomeriggio riceveva visite da Millcote e dintorni e talvolta quei signori si fermavano a pranzo con lui. Quando la storta fu guarita tanto da permettergli di tornare a cavalcare, cominciò a uscire spesso, probabilmente per ricambiare quelle visite, dato che in genere tornava soltanto a tarda notte.
Per tutto questo periodo anche Adèle veniva convocata di rado alla sua presenza e tutti i miei rapporti con lui si limitarono a incontri casuali nel vestibolo, per le scale o nella galleria.
In quei momenti, a volte mi passava accanto altero e freddo, dando segno di accorgersi di me solo per un distaccato cenno del capo o uno sguardo gelido, altre volte con un saluto e un sorriso pieni di signorile affabilità.
I suoi sbalzi d’umore non mi offendevano, perché avevo capito che non ero io a provocarli; i suoi alti e bassi dipendevano da cause che non avevano niente a che vedere con me.
Un giorno che aveva avuto gente a pranzo, aveva mandato a chiedere la mia cartelletta, senza dubbio per mostrarne il contenuto. Gli ospiti andarono via presto per assistere a un’assemblea pubblica a Millcote, come mi riferì Mrs Fairfax; ma poiché era una serata piovosa e freddissima, Mr Rochester non li accompagnò. Non fecero in tempo a partire che subito suonò il campanello: vennero a dirmi che io e Adèle dovevamo scendere di sotto.
Pettinai Adèle e le rassettai il vestito, poi, assicuratami di essere nella mia solita tenuta da quacchera, su cui non c’era nulla da ritoccare era tutto troppo composto e semplice, comprese le trecce, per ammettere qualche disordine –, scendemmo.
Adèle si chiedeva se finalmente fosse arrivato il suo petit coffre che, per non so quale disguido, non era stato ancora recapitato. Il suo desiderio fu esaudito: quando entrammo in sala da pranzo, sopra al tavolo c’era una scatola di cartone.
Adèle parve riconoscerla subito, come per istinto.
Ma boîte!
Ma boîte!41 esclamò, precipitandosi. Sì, ecco la tua boîte, finalmente.
Pòrtatela in un angolino, piccola parigina autentica, e divertiti a sviscerarne il contenuto, disse la voce profonda e un po’ sarcastica di Mr Rochester, dalle pieghe di un’immensa poltrona accanto al fuoco.
E vedi, continuò, di non seccarmi con un resoconto dettagliato di questa operazione chirurgica o con continui ragguagli sullo stato delle sue interiora. Esegui il tuo intervento in silenzio. Tiens-toi tranquille, enfant; comprends-tu?42 Adèle non parve aver bisogno di questa raccomandazione; si era già appartata su un divano con il suo tesoro ed era tutta affaccendata a slegare lo spago che teneva fermo il coperchio.
Rimosso questo ostacolo e tolti alcuni strati di carta argentata che avvolgevano gli oggetti, esclamò soltanto: Oh ciel!
Que c’est beau!,43 e poi rimase assorta in estatica contemplazione.
C’è anche Miss Eyre?
domandò il padrone, sollevandosi un po’ dal suo sedile per guardare verso la porta, dove mi ero fermata.
Ah, bene! Venite, venite! Sedetevi qui.
Avvicinò una sedia alla sua poltrona.
Non posso certo dire di andar pazzo per i cicalecci dei bambini, continuò. Sapete, a un vecchio scapolo come me il loro sillabare incerto non risveglia nessun ricordo piacevole. Una serata intera tête-à-tête con un marmocchio non la reggerei proprio. Non allontanate la sedia, Miss Eyre. Sedetevi nel punto esatto in cui l’ho messa. Per piacere, voglio dire. Al diavolo le buone maniere! Le dimentico sempre.
E non ho neppure una particolare predilezione per le vecchie signore un po’ sempliciotte.
A proposito, devo ricordarmi della mia; non voglio trascurarla! È una Fairfax, o almeno ha sposato un Fairfax, e il sangue non è acqua.
Suonò e mandò a chiamare Mrs Fairfax, che arrivò subito, con il suo cestino da lavoro in mano.
Buonasera, signora.
Vi ho mandato a chiamare con propositi umanitari.
Ho proibito ad Adèle di parlarmi dei regali che ha ricevuto, ma ormai sta per scoppiare.
Abbiate la bontà di starla ad ascoltare e di chiacchierare un po’ con lei.
Sarà una delle azioni più caritatevoli che abbiate mai compiuto.
Adèle, infatti, appena vide Mrs Fairfax, la fece sedere accanto a lei, sul divano, e in men che non si dica le mise in grembo gli oggetti di porcellana, d’avorio e di cera che aveva trovato nella sua boîte, dando libero sfogo, nel frattempo, a spiegazioni ed entusiasmi nel poco inglese stentato che sapeva.
Ora che ho svolto alla perfezione il mio ruolo di padrone di casa, proseguì Mr Rochester, e ho messo le mie ospiti in condizione di divertirsi insieme, dovrei essere libero di dedicarmi al mio, di piacere. Miss Eyre, spostate la sedia un poco più avanti; siete ancora troppo indietro e io non riesco a vedervi senza scomodarmi da questa morbida poltrona.
E non ho nessuna intenzione di farlo.
Feci come mi era stato ordinato, anche se avrei preferito rimanere un po’ in ombra; ma Mr Rochester aveva un modo così perentorio di dare ordini che sembrava del tutto naturale obbedirgli all’istante.
Eravamo, come ho già detto, nella sala da pranzo: il lampadario a gocce, acceso per il pranzo, riempiva la stanza di una luce generosa e allegra; il fuoco, nell’ampio camino, era rosso e sfavillante; le tende di porpora ricadevano ricche e ampie sull’imponente finestra e sull’arco, ancora più imponente.
Tutto era silenzio, salvo il sommesso chiacchierio di Adèle e, a riempire ogni pausa, il picchiettare della pioggia invernale contro i vetri. Seduto nella sua poltrona damascata, Mr Rochester sembrava diverso da come ero abituata a vederlo, non più così austero... molto meno accigliato. Sulle labbra, adesso, c’era un sorriso e gli brillavano gli occhi. Se fosse per effetto del vino o meno, questo non saprei dirlo con certezza, però mi sembra altamente probabile.
Era, insomma, del suo solito umore postprandiale; più espansivo e gioviale, e anche più indulgente verso se stesso, rispetto all’atteggiamento freddo e rigido che aveva al mattino.
Eppure conservava appieno quella sua espressione torva, mentre appoggiava la testa massiccia sullo schienale imbottito della poltrona e la luce del fuoco illuminava quel viso granitico, i suoi occhi grandi e scuri.
Sì, aveva occhi grandi e scuri, occhi bellissimi che, se li guardavi in profondità, talvolta avevano una luce diversa, capace di evocare, se non proprio dolcezza, almeno un sentimento a questa molto affine. Per qualche minuto tenne i suoi occhi fissi sul fuoco e io, per quello stesso lasso di tempo, tenni i miei fissi su di lui.
Finché, voltandosi all’improvviso, sorprese il mio sguardo intento a studiare il suo volto. Mi state esaminando, Miss Eyre, disse, mi trovate bello?
Se mi fossi presa il tempo di rifletterci, avrei risposto a questa domanda in modo convenzionale, con una frase vaga e gentile; ma la risposta, non so come, mi sfuggì dalle labbra prima che me ne rendessi conto: No, signore.
Ah!
Parola mia!
Siete ben strana, voi, disse, avete tutta l’aria di una piccola nonnette44 d’altri tempi, posata, seria e semplice mentre ve ne state con le mani giunte davanti e gli occhi quasi sempre chini sul tappeto ; e quando qualcuno vi fa una domanda o un’osservazione a cui siete costretta a replicare, a quel punto sfoderate una risposta secca che, se non è brutale, è perlomeno brusca.
Che cosa intendete dire? Signore, sono stata troppo schietta.
Vi chiedo scusa.
Avrei dovuto rispondervi che non è facile dare una risposta immediata a una domanda sull’aspetto fisico, che dipende dai gusti e che la bellezza conta poco, o qualcosa del genere.
Non avreste dovuto rispondere niente di simile.
La bellezza conta poco, già!
E così, col pretesto di attenuare l’offesa precedente, di lusingarmi e blandirmi per farmi stare tranquillo, mi ficcate in gola un pugnale traditore!
Continuate pure. Su, forza, quali difetti trovate in me?
Mi pare di avere gambe e braccia e tutti i lineamenti come un qualsiasi altro mortale!
Mr Rochester, permettetemi di ritirare la mia prima risposta.
Non era mia intenzione fare una battuta offensiva. È stata una gaffe. Esatto, sono d’accordo con voi. E adesso dovrete risponderne. Su, criticatemi: la mia fronte non vi piace?
Sollevò le onde fosche del ciuffo di capelli che gli copriva orizzontalmente la fronte e mostrò una massa solida di organi intellettivi, ma con un’improvvisa lacuna laddove avrebbe dovuto spuntare il soave segno della benevolenza.
Ebbene, signorina, sono forse uno sciocco?
Tutt’altro, signore.
A questo punto, nel caso vi chiedessi se siete un filantropo, cosa pensereste di me?
Che sono maleducata? Rieccoci!
Un altro colpo di pugnale nascosto dietro a una carezza, e tutto questo perché ho detto che non amo la compagnia dei bambini e delle vecchie signore . No, mia giovane signorina, in genere non sono un filantropo, ma una coscienza ce l’ho, e indicò le prominenze che, a quanto si dice, rivelano tale facoltà e che, per sua fortuna, erano piuttosto marcate e conferivano una certa ampiezza alla parte superiore della sua testa. E poi, un tempo, nel mio cuore c’era una sorta di rude tenerezza.
Quando avevo la vostra età, ero un tipo abbastanza sentimentale, con un debole per i più indifesi, i più deboli e sfortunati; ma in seguito sono stato piuttosto maltrattato dalla Sorte: mi ha modellato a suon di pugni e adesso posso vantarmi di essere duro e resistente come una palla di gomma, anche se ancora vulnerabile attraverso un paio di piccole crepe e con un solo punto sensibile al centro del blocco.
Proprio così. Secondo voi, ho ancora qualche speranza?
Speranza di che cosa, signore?
Di ritrasformarmi, alla fine, da gomma in carne. Ha decisamente bevuto troppo vino, pensai; e non sapevo cosa rispondere alla sua strana domanda. Come facevo a dire se poteva essere ritrasformato?
Vi vedo piuttosto perplessa, Miss Eyre; e sebbene non siate graziosa più di quanto io sia bello, tuttavia l’aria perplessa vi dona.
E poi fa proprio al caso mio perché tiene lontani dal mio volto quei vostri occhi indagatori e li costringe a occuparsi dei fiori di lana del tappeto.
Perciò continuate pure a essere perplessa. Mia giovane signorina, stasera mi sento socievole e comunicativo. Con questa dichiarazione si alzò dalla poltrona e restò in piedi, con il braccio appoggiato al marmo del caminetto.
In quella posizione la sua figura era bene in vista, come anche il viso; l’ampiezza eccezionale del torace era quasi sproporzionata rispetto alla lunghezza di braccia e gambe. Senza dubbio i più l’avrebbero giudicato un uomo brutto.
Eppure c’era un tale inconsapevole orgoglio nel suo portamento, una tale disinvoltura nei suoi modi, un tale atteggiamento d’indifferenza assoluta per il suo aspetto esteriore, una così altezzosa fiducia nell’ascendente di altre sue qualità, intrinseche o occasionali, capaci di compensare la mancanza di semplici attrattive personali che, a guardarlo, ci si sentiva inevitabilmente spinti a condividere quell’indifferenza e ad affidarsi ciecamente, senza sapere perché o percome, a quella sua sicurezza.
Stasera mi sento socievole e comunicativo, ripeté, ed è per questo che vi ho mandata a chiamare.
Il fuoco e il lampadario non mi facevano abbastanza compagnia, e neanche Pilot, perché nessuno di loro può parlare.
Adèle è già un gradino più in su, ma le manca troppo per arrivare al minimo indispensabile, Mrs Fairfax idem.
Voi, ne sono convinto, potete fare al caso mio, sempre che ne abbiate voglia. La prima sera che vi ho invitata qui, mi avete incuriosito. Poi, però, vi ho quasi dimenticata. Ho avuto altri pensieri per la testa che mi hanno allontanato da voi. Ma stasera ho tutta l’intenzione di starmene tranquillo, di lasciar perdere i pensieri molesti e di dedicarmi solo a quelli piacevoli.
E ora mi farebbe piacere se vi apriste un po’, per conoscervi meglio...
quindi parlate. Invece di parlare, sorrisi. Un sorriso non molto compiacente né sottomesso. Parlate, insistette.
Di cosa, signore?
Di quel che vi pare.
Vi concedo la massima libertà, sulla scelta del soggetto e su come trattarlo.
A quelle parole, continuai a rimanere seduta senza dir niente: Se si aspetta che parli per il semplice gusto di parlare e di mettermi in mostra, ben presto si accorgerà che ha proprio sbagliato persona, pensai.
Siete forse muta, Miss Eyre?
Insistetti col mio mutismo.
Inclinò un po’ la testa verso di me e con un’unica rapida occhiata parve tuffarsi dentro ai miei occhi.
Ostinata? disse.
E infastidita.
Ah!
Ed è giusto, perché vi ho formulato la richiesta in maniera assurda e quasi insolente.
Miss Eyre, vi chiedo scusa.
Il fatto è, sia detto una volta per tutte, che non intendo trattarvi come una sottoposta; o meglio, aggiustò il tiro, l’unica superiorità che rivendico nei vostri confronti deriva dai vent’anni che ci dividono e da un secolo di esperienza in più. Questo è legittimo, et j’y tiens,45 come direbbe Adèle.
Ed è in virtù di questa superiorità, e di questa soltanto, che vi chiedo di avere la bontà di parlare un poco con me e di distrarmi dai miei pensieri, che girano sempre attorno allo stesso punto e mi corrodono come chiodi arrugginiti.
Mi aveva degnato di una spiegazione, quasi di una scusa, e io non rimasi insensibile, né volli sembrarlo, alla sua condiscendenza.
Vi distrarrò volentieri, se posso, signore... molto volentieri. Ma come faccio a introdurre un argomento, se non so quali sono i vostri interessi? Fatemi qualche domanda, e io cercherò di rispondere come meglio posso. Allora, per prima cosa, mi riconoscete il diritto di essere un po’ autoritario, brusco e magari anche esigente, a volte?
E questo per le ragioni appena enunciate, ossia perché, per l’età che ho, potrei essere vostro padre, poi perché ho avuto le più svariate esperienze con uomini di tutte le razze e ho girato mezzo mondo, mentre voi avete sempre vissuto tranquilla, con le stesse persone e nella stessa casa.
Come volete, signore. Questa non è una risposta.
O meglio, è una risposta molto irritante, perché molto evasiva.
Siate più chiara.
Non credo, signore, che abbiate il diritto di darmi ordini solo perché siete più vecchio di me o perché avete visto più mondo di me.
La superiorità che rivendicate dipende piuttosto dall’uso che avete fatto di quel tempo e di quell’esperienza. Uhm!
Una risposta pronta.
Ma non posso accettarla perché non depone a mio favore, visto che ho fatto un uso indifferente, per non dire cattivo, di questi due vantaggi.
Lasciando da parte la questione della superiorità, siete comunque disposta a ricevere di tanto in tanto i miei ordini, senza risentirvi o offendervi per il tono autoritario?
Allora, siete disposta?
Sorrisi e pensai tra me: Mr Rochester è proprio un tipo strano...
sembra dimenticarsi che mi paga trenta sterline l’anno per ricevere i suoi ordini. Il sorriso va benissimo, disse, cogliendo subito il mio cambiamento d’espressione, ma ditemi anche qualcosa.
Stavo pensando, signore, che ben pochi padroni si darebbero la pena di chiedersi se i propri dipendenti stipendiati siano risentiti o offesi dai loro ordini.
Dipendenti stipendiati!
Come?
Voi siete forse una mia dipendente stipendiata? Ah, è vero!
Avevo dimenticato lo stipendio!
Ebbene, sulla base di questa ragione mercenaria, mi concederete di tiranneggiarvi un poco?
No, signore, non per questa ragione; ma perché ve ne siete dimenticato e perché vi preoccupate di sapere se un dipendente si trova bene o meno alle vostre dipendenze.
Per questa ragione sì, ve lo concedo, con tutto il cuore. E accettate di dispensarmi da un mucchio di formalità e frasi convenzionali, senza scambiare tali omissioni per insolenza? Sono sicura, signore, che non confonderò mai la mancanza di formalità con l’insolenza.
La prima non mi dispiace affatto, alla seconda nessun essere umano nato libero si sottometterebbe, neppure per uno stipendio.
Storie!
La maggior parte degli esseri liberi si sottometterebbe a qualsiasi cosa per uno stipendio; perciò, parlate per voi e non arrischiatevi a generalizzare su cose di cui siete completamente ignorante.
A ogni modo, applaudo mentalmente alla vostra risposta, per quanto inesatta, sia per come l’avete detta sia per ciò che significa. Modi tanto franchi e sinceri sono una vera rarità. Perché di solito, in cambio del proprio candore, si ottengono solo affettazione, freddezza o sciocca e grossolana incomprensione. Su mille istitutrici alle prime armi, nemmeno una mi avrebbe risposto come avete fatto voi adesso. Ma non è mia intenzione adularvi.
Se siete fatta di una pasta diversa rispetto alle altre, non è certo merito vostro, ma della Natura.
E poi, in fin dei conti, corro troppo in fretta alle conclusioni, perché, per quel che ne so io, potreste anche non essere migliore delle altre e avere difetti insopportabili che controbilancino le vostre poche doti.
Questo vale anche per voi, pensai. Mentre quest’idea mi balenava in testa, i miei occhi incontrarono i suoi. Forse lesse qualcosa nel mio sguardo, perché rispose come se il mio pensiero, invece di immaginarlo, lo avessi espresso a parole. Sì, sì, avete ragione, disse, anch’io sono pieno di difetti. Lo so e non desidero attenuarli, ve l’assicuro.
Dio solo sa se posso permettermi di essere troppo severo con gli altri; la mia vita passata, le azioni che ho compiuto, il mio modo di essere, di pensare e di sentire mi hanno attirato addosso gli scherni e le censure di chi mi sta intorno.
Mi avviai, o piuttosto fui spinto, sulla cattiva strada all’età di ventun anni e, da allora, non ho più ripreso la retta via. Ma avrei potuto essere molto diverso, avrei potuto essere buono come voi... più saggio... quasi altrettanto puro. Io vi invidio, invidio la vostra pace interiore, la vostra coscienza pulita, la vostra memoria incontaminata.
Bambina mia, una memoria senza tare né macchie è senz’altro un tesoro prezioso, una fonte inesauribile di purezza ristoratrice, non è così?
A diciotto anni, com’era la vostra memoria, signore? Come deve essere a quell’età: limpida, sana. Nessun getto d’acqua di sentina l’aveva ridotta a un fetido pantano. A diciotto anni ero come voi, esattamente come voi.
Tutto sommato, la Natura voleva fare di me un uomo buono, Miss Eyre, uno della miglior specie.
Ma come potete vedere, non lo sono. Direte che non lo vedete; o perlomeno mi lusingo di leggervelo negli occhi .
Allora vi prego di credermi, io non sono una persona malvagia e voi non dovete ritenermi tale né attribuirmi una tale cattiva propensione.
Sono state le circostanze, ne sono fermamente convinto, più che una naturale inclinazione a fare di me un volgare peccatore, un peccatore qualunque, dedito a tutte quelle povere e meschine dissolutezze con cui i ricchi e i mediocri tentano di dare un po’ di sapore alla loro vita.
Vi stupisce che mi confidi con voi?
Ricordatevi che in futuro, nel corso della vostra vita, vi ritroverete spesso a essere scelta, pur senza volerlo, come confidente dei segreti di chi vi sta attorno: le persone capiranno d’istinto, come ho fatto io, che non siete fatta per parlare di voi, ma per ascoltare quello che gli altri dicono di se stessi.
Sentiranno, poi, che voi ascoltate senza malizia né disprezzo le loro indiscrezioni, ma con una sorta di istintiva simpatia, non meno capace di confortare e incoraggiare perché delicata nel suo modo di esprimersi. Come fate a saperlo? Come potete formulare ipotesi simili, signore? Lo so, eccome. E quindi procedo spedito come se stessi scrivendo i miei pensieri su un diario. Direte che avrei dovuto essere superiore alle circostanze. Sì, avrei dovuto. Avrei dovuto, ma, come vedete, non ne sono stato capace.
Quando il fato mi ha offeso, non sono stato così saggio da mantenere la calma; mi sono lasciato prendere dalla disperazione e le cose mi sono sfuggite di mano.
Adesso, quando una persona sciocca e malvagia suscita il mio disgusto con le sue meschine ribalderie, non posso certo vantarmi di essere migliore di lui.
Sono costretto a riconoscere che io e lui siamo sullo stesso livello. Quanto avrei voluto rimanere saldo... Dio solo lo sa!
Temete il rimorso, quando vi capita di cadere in tentazione, Miss Eyre.
Il rimorso è il veleno della vita. Si dice che il pentimento ne sia la cura, signore. No, non ne è la cura. Solo la redenzione può esserne la cura.
E io potrei redimermi... avrei ancora la forza per farlo... se... ma a che serve pensarci, impedito, oppresso e maledetto come sono?
E poi, visto che la felicità mi è stata irrevocabilmente negata, ho tutto il diritto di inseguire il piacere nella vita, e lo farò, costi quel che costi.
Così cadrete sempre più in basso, signore. Può darsi.
Ma se riuscissi a trovare un piacere dolce e fresco, perché dovrei cadere in basso?
E io posso ottenerne uno dolce e fresco come il miele selvatico che le api raccolgono nelle brughiere.
Sarà aspro, e avrà un sapore amaro, signore. Come fate a saperlo, se non l’avete mai provato? Che aria seria...
che aria solenne avete!
E pensare che voi, in materia, siete ignorante proprio come la testa di questo cammeo, disse, prendendone uno dalla mensola del caminetto.
Non avete nessun diritto di farmi la predica, voi, neofita, che non avete ancora varcato la soglia della vita e siete del tutto ignara dei suoi misteri.
Mi limito a ricordarvi le vostre parole, signore. Avete detto che l’errore provoca il rimorso e poi affermato che il rimorso è il veleno della vita.
E chi ha parlato di errore?
Faccio fatica a credere che il pensiero che mi ha attraversato il cervello fosse un errore. Credo si trattasse più di un’idea brillante che di una tentazione: un’idea molto confortante, molto lenitiva... proprio così. Eccola che torna!
Non è un demonio, ne sono certo; o se lo fosse, ha preso le sembianze di un angelo di luce. A un ospite così amabile che chiede di entrare nel mio cuore, come faccio a dire di no?
Diffidate di lui, signore; non è un vero angelo. Eccola di nuovo! Come fate a saperlo?
In virtù di quale istinto pretendete di distinguere un serafino caduto nell’abisso da un messaggero del trono eterno, una guida da un seduttore?
Ho giudicato dalla vostra espressione, signore, che era turbata quando avete detto che sentivate tornare quell’ispirazione.
Sono sicura che, se le darete ascolto, vi renderà ancora più infelice. Niente affatto! Mi porta il messaggio più soave del mondo. E poi voi non siete mica la guardiana della mia coscienza.
Quindi non datevi tutto questo pensiero. Forza, vieni a me, bel vagabondo!
Lo disse come se parlasse a una visione, manifesta solo ai suoi occhi e invisibile agli altri.
Poi, richiudendo sul petto le braccia che prima aveva in parte proteso, parve stringere in un abbraccio quell’essere invisibile.
Adesso, continuò, tornando a rivolgersi a me, ho accolto il pellegrino...
credo proprio che sia una divinità travestita, perché mi ha già fatto un gran bene: il mio cuore era una specie di ossario, d’ora in poi sarà un reliquiario.
A dire il vero, signore, non è che vi capisca granché. Non posso continuare a sostenere questa conversazione, perché è andata ben oltre le mie capacità.
Una sola cosa ho capito: avete detto che non siete buono come vorreste, e che vi rammaricate dei vostri difetti.
Una sola cosa ho compreso: avete dichiarato che una memoria contaminata dalla colpa è una disgrazia senza fine.
Secondo me, se vi impegnaste al massimo, col tempo riuscireste a diventare l’uomo che desiderate essere, degno della vostra approvazione; e se a partire da oggi iniziaste con convinzione a correggere i vostri pensieri e le vostre azioni, in pochi anni mettereste insieme una nuova riserva immacolata di ricordi a cui potrete ripensare con piacere.
Pensate rettamente e parlate a ragione, Miss Eyre. In questo momento, sto lastricando il fondo dell’inferno con tutte le mie forze.
Come, signore?
Vi sto stendendo delle buone intenzioni, che credo durevoli come la selce.
Senza dubbio, adesso, le mie compagnie e le mie attività saranno diverse rispetto a quelle passate.
E migliori? E migliori...
come il metallo puro è migliore rispetto alle sudicie scorie. Ho l’impressione che dubitiate di me; per me non ho dubbi.
So bene qual è il mio scopo, quali sono le mie intenzioni; e in questo momento dichiaro, in virtù di una legge immutabile come quelle dei Medi e dei Persiani, che sono giusti entrambi.
Non possono esserlo, signore, se richiedono un nuovo statuto per legalizzarli.
E invece lo sono, Miss Eyre, anche se richiedono assolutamente un nuovo statuto: circostanze e congiunture eccezionali necessitano di misure eccezionali.
Mi sembra una massima pericolosa, signore, perché si presta facilmente all’abuso.
Saggia e pure sentenziosa! Avete proprio ragione.
Ma vi giuro sui miei numi tutelari che non ne abuserò.
Siete un uomo, e in quanto tale fallibile.
Sì, lo sono, proprio come voi... e con questo?
Gli esseri umani, per natura fallibili, non dovrebbero mai arrogarsi un potere che può essere affidato, in tutta tranquillità, solo agli esseri divini e perfetti.
Quale potere? Quello di poter dire per qualunque linea di condotta strana e non sancita: ‘È giusta’. ‘È giusta’... ecco la parola esatta, e l’avete pronunciata voi.
Possa essere giusta, allora, dissi mentre mi alzavo, ritenendo inutile continuare un discorso che per me era assolutamente oscuro.
Inoltre, mi ero resa conto che, almeno per il momento, il carattere del mio interlocutore andava al di là delle mie capacità di analisi e provavo l’incertezza, quel senso di frustrazione di chi si trova a muoversi in un territorio sconosciuto.
Dove state andando? A mettere a letto Adèle.
La sua ora di andare a letto è passata da un pezzo. Voi avete paura di me, perché parlo come una sfinge. Il vostro linguaggio è enigmatico, signore. Sono perplessa, è vero, ma non ho certo paura di voi. Voi avete paura... il vostro amor proprio ha paura di prendere un abbaglio. In effetti, devo ammettere che la cosa mi preoccupa.
Non mi piace dire sciocchezze.
Se anche le diceste, lo fareste in un modo così serio e posato che le prenderei per cose assennate.
Ma voi non ridete mai, Miss Eyre? Non preoccupatevi di rispondermi...
lo vedo da me che ridete raramente; eppure quando ridete trasmettete una grande allegria. Credetemi, non siete austera per natura, non più di quanto io sia per natura malvagio. I vincoli di Lowood, in qualche modo, vi sono rimasti attaccati addosso.
Vi controllano le espressioni del viso, vi smorzano la voce e vi immobilizzano il corpo.
E, in presenza di un uomo, un fratello, un padre, un padrone o chicchessia, avete paura di ridere troppo di gusto, di parlare senza troppi freni o di muovervi con troppa disinvoltura. Tuttavia, spero che col tempo imparerete a essere più spontanea con me, così come io trovo impossibile essere convenzionale con voi.
E a quel punto, il vostro aspetto e i vostri movimenti acquisteranno una vivacità e una ricchezza che oggi non osano palesare.
Intravedo, ogni tanto, lo sguardo di un uccellino curioso attraverso le fitte sbarre di una gabbia: dentro quella gabbia vi è un prigioniero vivace, irrequieto, determinato.
Se fosse libero, spiccherebbe il volo e si librerebbe fino alle nubi.
Siete ancora decisa ad andarvene? Sono suonate le nove, signore. Non importa... restate ancora un po’.
Adèle non è pronta per andare a letto.
Il posto che occupo, Miss Eyre, con la schiena al fuoco e il volto verso la stanza, favorisce l’osservazione.
Mentre parlavo con voi, ogni tanto davo anche un’occhiata ad Adèle .
Una decina di minuti fa, ha tirato fuori dalla sua scatola un abitino di seta rosa e, mentre lo spiegava, il viso le si è illuminato di una gioia estatica.
La civetteria le scorre nel sangue, le impregna il cervello, le penetra nel midollo delle ossa. ‘Il faut que je l’essaie!’ ha esclamato. ‘Et à l’instant même!’46 e si è precipitata fuori dalla stanza. Adesso è con Sophie, che la sta aiutando a indossare il vestito nuovo.
Fra qualche minuto tornerà qui, e io so già cosa mi ritroverò davanti: una miniatura di Céline Varens, come si presentava sul palcoscenico, ogni volta che s’alzava il sipario del...
Meglio lasciar perdere. Eppure, i miei sentimenti più teneri, fra poco, riceveranno un duro colpo, me lo sento. Restate con me e vedrete se quello che ho detto si verificherà. Poco dopo, sentimmo i passi rapidi e leggeri dei piedini di Adèle nel vestibolo.
Entrò, trasformata come il suo tutore aveva previsto.
Un abitino rosato di raso, molto corto, con la gonna gonfia e fittamente pieghettata, aveva sostituito il vestitino marrone che indossava prima; in testa aveva una ghirlanda di boccioli di rosa e ai piedi calze di seta e piccoli sandali di raso bianco.
Est-ce que ma robe va bien?
disse a gran voce, facendo un passo avanti.
Et mes souliers?
Et mes bas?
Tenez, je crois que je vais danser!47 E sollevando i lembi del vestito, cominciò a volteggiare attraverso la stanza finché, giunta davanti a Mr Rochester, gli fece una piccola piroetta sulle punte e si lasciò cadere ai suoi piedi, piegando un ginocchio ed esclamando: Monsieur, je vous remercie mille fois de votre bonté; poi si alzò e aggiunse: C’est comme cela que maman faisait, n’est-ce pas, monsieur?.48 Pre-ci-sa-men-te!
fu la risposta.
E, ‘comme cela’, ha magicamente tratto il mio oro inglese fuori dalle tasche dei miei calzoni britannici. Sono stato giovane anch’io, Miss Eyre... già, tenero e ingenuo come l’erba verde.
La primavera che ora tinge di candore il vostro volto un tempo tingeva il mio, con la stessa vivacità.
Ma la mia primavera è ormai passata, lasciandomi fra le mani solo questo fiorellino francese del quale, a volte, mi sbarazzerei volentieri.
Non apprezzo più la radice da cui è spuntato, poiché ho scoperto che era di quella specie che può essere concimata solo con la polvere d’oro; e quindi non riesco a compiacermi granché di questo bocciolo, specie quando appare finto come adesso.
Lo mantengo e lo faccio crescere, soprattutto in omaggio al principio cattolico secondo cui si possono espiare molte colpe, grandi o piccole che siano, attraverso una sola buona azione.
Un giorno o l’altro vi spiegherò tutto quanto.
Buonanotte!
Capitolo XV Tempo dopo, Mr Rochester me lo spiegò. Fu un pomeriggio, quando per caso incontrò me e Adèle nel parco.
Così, mentre la bambina giocava con Pilot e col suo volano, mi chiese di fargli compagnia, passeggiando su e giù per il lungo viale di faggi, senza perderla di vista.
Mi disse allora che Adèle era figlia di una ballerina francese dell’Opéra, Céline Varens, per la quale egli aveva nutrito quella che chiamava una grande passion.
Céline dava a vedere di ricambiare questa passione con un ardore ancora più intenso. Così, sebbene fosse brutto, lui pensava di essere il suo idolo. Credeva, spiegò, che lei preferisse la sua taille d’athlète49 all’eleganza dell’Apollo del Belvedere.
Vedete, Miss Eyre, ero così lusingato da questa preferenza della silfide gallica per lo gnomo britannico che la sistemai in un appartamento, le misi a disposizione un’intera squadra di domestici, una carrozza, cachemire, diamanti, pizzi e merletti ecc. In una parola, cominciai a rovinarmi con le mie stesse mani, nel modo canonico, come fanno tutti gli spasimanti. A quanto pare, non ebbi nemmeno l’originalità di battere una nuova via verso la vergogna e la rovina, ma percorsi la strada vecchia, sulle orme di chi mi aveva preceduto, con stolta meticolosità, senza mai deviare neppure di un pollice. Andai incontro, come meritavo, allo stesso destino di tutti gli spasimanti.
Una sera in cui non mi aspettava, mi capitò di passare da Céline e non la trovai in casa; ma era una notte calda e io ero stanco di girovagare per Parigi, così mi misi a sedere nel suo boudoir, felice di poter respirare l’aria consacrata poco prima dalla sua presenza.
No... sto esagerando. Non ho mai pensato che ci fosse in lei una qualche virtù santificante. Quello che aveva lasciato dietro di sé era un’essenza di muschio e ambra, più un profumo d’incenso che un odore di santità. La fragranza dei fiori di serra e le esalazioni delle essenze cominciavano a salirmi alla testa, così pensai di aprire la finestra e uscire un momento sul balcone. La notte era rischiarata dalla luna, in cielo, e dai lampioni a gas, per strada; l’aria era calma e limpida. Sul balcone c’erano un paio di sedie; mi misi a sedere e tirai fuori un sigaro... a proposito, vi spiace se fumo?
Seguì una pausa durante la quale estrasse un sigaro e lo accese; dopo averlo portato alle labbra e aver espirato una boccata di fumo dell’Avana nell’aria gelida e senza sole, proseguì: A quei tempi, mi piacevano anche i bonbon, Miss Eyre, e stavo croquant...50 passatemi questo barbarismo... insomma, mentre fumavo, sgranocchiavo di gusto confetti di cioccolato, e nel frattempo controllavo gli equipaggi che correvano lungo quelle strade eleganti, diretti al vicino teatro dell’Opéra. Ed ecco che, a bordo di una lussuosa carrozza chiusa trainata da una coppia di meravigliosi cavalli inglesi, perfettamente visibile al chiarore della notte cittadina, riconobbi la voiture che avevo regalato a Céline.
Era tornata. Naturalmente il mio cuore cominciò a battere impaziente contro la balaustra di ferro a cui ero appoggiato. Come previsto, la carrozza si fermò davanti alla porta del palazzo; la mia fiamma scese.
Sebbene fosse avvolta in un mantello impiccio inutile, tra l’altro, in una così calda serata di giugno –, la riconobbi subito dal piedino che vidi spuntare da sotto la gonna, mentre scendeva dal predellino della carrozza.
Mi sporsi un po’ dal balcone, e stavo per bisbigliarle ‘Mon ange’51 in un tono, certo, che solo l’orecchio di un’innamorata poteva percepire, quando un’altra figura, anch’essa avvolta in un mantello, saltò giù dalla carrozza, dopo di lei.
Ma stavolta a risuonare sul selciato fu un tintinnio di speroni e a passare sotto l’arco della porte cochère52 un berretto.
Avete mai provato la gelosia, Miss Eyre? Certo che no! Non c’è nemmeno bisogno di chiederlo, visto che non vi siete mai innamorata. Questi due sentimenti li dovete ancora sperimentare. La vostra anima dorme; deve ancora arrivare la scossa che la risveglierà. Voi credete che tutta la vita scivoli via tranquilla proprio come è scorsa, finora, la vostra giovinezza.
Vi lasciate cullare dalla corrente, a occhi chiusi e orecchie turate, senza far caso alle rocce che sporgono, poco lontano, dal letto del fiume e senza sentire il ribollire delle onde che vi s’infrangono contro.
Ma io vi dico, e state bene attenta alle mie parole, che prima o poi vi troverete a passare in una gola tra le rocce, dove tutto il flusso della vita s’infrangerà in vortici e increspature, in spruzzi e scrosci: a quel punto, o vi frantumerete in tanti piccoli pezzi su quegli spuntoni rocciosi, oppure, sollevata e spinta da un’onda più potente delle altre, vi ritroverete in acque più calme, dove mi trovo io adesso.
Io amo questa giornata, amo questo cielo d’acciaio, amo il rigore e l’immobilità del mondo sotto questo gelo.
Amo Thornfield, la sua antichità, la sua solitudine, i vecchi alberi pieni di nidi di corvi e gli spini di Giuda, la facciata grigia, le file di finestre scure che riflettono questo cielo metallico.
Eppure, per quanto tempo ne ho detestato persino il ricordo! Per quanto tempo l’ho evitata, come se fosse una casa maledetta! E quanto detesto ancora.... Serrò i denti e tacque. Si fermò, battendo con lo stivale il suolo indurito.
Sembrava in preda a qualche pensiero odioso, che lo stringeva così forte da impedirgli di avanzare. Stavamo risalendo il viale, quando si arrestò in questo modo. Davanti a noi c’era la villa.
Alzò gli occhi ai muri merlati, li fissò con uno sguardo che non avevo mai visto e che non mi ricapitò più di vedere. Come se, per un istante, dolore, vergogna, ira, impazienza, disgusto, odio si scontrassero furiosi in quelle grandi pupille dilatate sotto le sopracciglia di ebano.
Fu una lotta all’ultimo sangue, che doveva essere decisiva.
Ma, a un certo punto, emerse e trionfò un altro sentimento, qualcosa di duro e cinico, di caparbio e risoluto, che sedò la sua passione e pietrificò il suo volto.
Continuò: Durante questo momento di silenzio, Miss Eyre, ho chiuso alcuni conti che avevo in sospeso col destino.
Era lì, vicino a quel tronco di faggio...
una strega come quella che apparve a Macbeth nella brughiera di Forres.53 ‘Ami Thornfield?’ mi ha detto, alzando il dito; e poi ha scritto nell’aria un memento, che correva in spaventosi geroglifici lungo tutta la facciata della casa, tra le due file di finestre: ‘Amala se puoi!
Amala se hai il coraggio!’. ‘L’amerò,’ dissi io.
‘Avrò il coraggio di amarla!’ e, aggiunse scuro in volto, manterrò la parola, spazzerò via tutti gli ostacoli tra me e la felicità, tra me e la bontà...
sì, la bontà.
Voglio essere un uomo migliore di quello che sono stato e che sono; così come il leviatano di Giobbe spezzò la lancia, il dardo e l’usbergo,54 gli ostacoli che gli altri considerano di ferro e ottone per me saranno di paglia e legno marcio.
In quel momento, Adèle gli passò accanto rincorrendo il suo volano.
Via! le gridò con durezza.
Stai lontana, bambina, oppure va’ da Sophie!
Riprese a camminare in silenzio, così mi azzardai a richiamarlo al punto del racconto da cui, all’improvviso, aveva bruscamente deviato.
Signore, al rientro di Mademoiselle Varens, dal balcone siete tornato in casa?
Di fronte a una domanda così poco opportuna, mi aspettavo un rimprovero, e invece, come scuotendosi dai suoi foschi pensieri, volse lo sguardo verso di me e le ombre che gli incupivano il volto sembrarono dissolversi.
Già, Céline...
l’avevo dimenticata! Dunque, ricominciamo.
Quando vidi la mia maliarda entrare in compagnia di un cavaliere, mi parve di udire una specie di sibilo e allora vidi il serpente verde della gelosia ergersi in spire sinuose55 dal balcone illuminato dalla luna, infilarsi nel mio panciotto e insinuarsi, corrosivo, sempre più dentro, fino al centro del mio cuore.
Strano!
esclamò all’improvviso, divagando di nuovo.
Strano che per simili confidenze abbia scelto proprio voi, mia giovane signorina; ancor più strano poi che ve ne stiate lì, tutta calma, ad ascoltarmi, come se fosse la cosa più normale del mondo, per un uomo come me, raccontare le sue avventure con una ballerina dell’Opéra a una fanciulla bizzarra e inesperta come voi!
Ma questa seconda stranezza spiega la prima, come ho già detto una volta: voi, con la vostra serietà, la vostra delicatezza e prudenza, sembrate fatta apposta per accogliere segreti.
Inoltre, so con che tipo di anima mi sono messo in comunicazione, so che è immune da qualunque tipo di contagio: è un’anima molto particolare, un’anima unica.
Per fortuna, non ho nessuna intenzione di ferirla, e comunque, anche se lo volessi, non si lascerebbe ferire da me.
Più conversiamo, io e voi, meglio è; perché io non posso contaminarvi, mentre voi potete purificarmi.
Dopo questa digressione continuò: Rimasi sul balcone.
‘Di sicuro, verranno nel boudoir,’ pensavo, ‘adesso gli preparo una bella imboscata.’ Così, infilai una mano dentro, attraverso la finestra aperta, tirai la tenda, lasciando solo un piccolo spiraglio dal quale potevo osservare cosa succedeva all’interno, poi chiusi i due battenti, eccetto una fessura abbastanza larga da lasciare una via di uscita alle promesse bisbigliate dei due amanti.
Quindi, piano piano, tornai alla sedia e, non appena la raggiunsi, i due entrarono. Il mio occhio si diresse subito verso l’apertura.
Entrò la cameriera di Céline, accese una lampada, la posò sul tavolo e si ritirò.
Allora potei vedere per bene la coppia: si tolsero il mantello, ed ecco ‘la Varens’, scintillante di seta e gioielli tutti regali miei, ovviamente –, e il suo compagno in uniforme da ufficiale.
Era un giovane visconte roué,56 un giovanotto senza cervello e senza morale che qualche volta mi era capitato di incontrare in società e che non avevo mai pensato di odiare, tanto lo disprezzavo.
Nel riconoscerlo, i denti veleniferi del serpente della gelosia si spezzarono immediatamente, perché, in quel preciso istante, il mio amore per Céline si spense, come sotto uno spegnimoccolo. Una donna che era capace di tradirmi con un rivale del genere non era degna di essere contesa, meritava solo disprezzo; e io, che mi ero lasciato abbindolare a quel modo, più di lei.
Cominciarono a parlare. La loro conversazione mi calmò del tutto: frivola, venale, vuota, insensata, più adatta ad annoiare chi ascolta che non a farlo arrabbiare.
Sopra il tavolo c’era un mio bigliettino da visita. Lo notarono e il discorso cadde su di me.
Nessuno dei due aveva l’energia o lo spirito necessari per colpirmi a fondo, ma mi insultarono con tutta la meschina volgarità di cui erano capaci, soprattutto Céline, che sfoderò persino un certo senso dell’umorismo nell’enumerare i miei difetti fisici, o deformità, come li chiamava lei.
Lei che di solito era prodiga di fervente ammirazione per quella che definiva la mia beauté mâle57: in questo era diametralmente opposta a voi, Miss Eyre, che, la seconda volta che ci siamo visti, mi avete detto senza mezzi termini di non trovarmi bello.
Il contrasto mi ha colpito subito e.... Adèle a questo punto giunse correndo.
Monsieur, mi ha appena detto John che è arrivato il vostro agente e che desidera parlarvi.
Ah!
In tal caso devo tagliar corto.
Aprii la finestra e andai dritto verso di loro, liberai Céline dalla mia protezione, invitandola a lasciare l’appartamento e offrendole del denaro per le esigenze più immediate; e, senza curarmi dei suoi strilli, degli isterismi, delle suppliche, delle proteste e delle convulsioni, diedi un appuntamento al visconte per un incontro al Bois-de-Boulogne.
Il mattino dopo ebbi il piacere di affrontarlo e di lasciargli una pallottola in uno dei suoi poveri braccini, smunti e fiacchi come l’ala di un pollo affetto da pipita. A quel punto, pensavo di aver saldato tutti i conti con quella gentaglia.
Ma sfortunatamente sei mesi prima la Varens mi aveva affibbiato questa bimbetta, Adèle, che, secondo lei, era mia figlia; e potrebbe anche esserlo, benché io non trovi nel suo volto nessuna prova di questa triste paternità.
Pilot, in confronto, mi assomiglia di più. Qualche anno dopo la nostra rottura, la madre l’abbandonò per fuggirsene in Italia con un musicista o un cantante.
Ero convinto di non avere nessun dovere legale di mantenimento nei confronti di Adèle e ne sono convinto tuttora, perché io non sono suo padre; ma quando scoprii che era indigente e senza nessuno al mondo, presi quella povera creatura, la strappai dalla melma e dal fango di Parigi e la trapiantai qui, perché crescesse sana di spirito sul suolo salubre di un giardino della campagna inglese.
Mrs Fairfax ha trovato voi per educarla; ma adesso che sapete che è il frutto illegittimo di una ballerina francese dell’Opéra, forse guarderete con occhi diversi il rapporto con la vostra protégée.
E magari, uno di questi giorni, verrete a dirmi che avete trovato un’altra occupazione e mi pregherete di cercarmi una nuova istitutrice ecc.
Dico bene? No, affatto.
Adèle non è responsabile delle colpe di sua madre, né delle vostre. Le sono affezionata, e adesso che so che è, in un certo senso, senza genitori dimenticata dalla madre e da voi rinnegata, signore le vorrò ancora più bene. Come potrei mai preferire il rampollo viziato di una famiglia benestante, che odierebbe e tratterebbe la sua istitutrice come una seccatura, a un’orfanella sola al mondo, che si appoggia a lei come a un’amica? Ah, quindi la pensate così! Bene, ora devo rientrare, e rientrate anche voi. Si sta facendo buio.
Ma io restai fuori con Adèle e Pilot ancora qualche minuto, a fare una gara di velocità e a giocare con racchette e volano. Quando rientrammo, le tolsi cappottino e cuffia e me la misi sulle ginocchia.
Restammo così per un’ora, durante la quale le permisi di chiacchierare quanto e come voleva, senza rimproverarle nemmeno alcune piccole e frivole libertà a cui tendeva ad abbandonarsi quando si sentiva al centro dell’attenzione e che tradivano in lei una certa superficialità di carattere, probabilmente ereditata dalla madre, inconciliabile con la mentalità inglese.
Però aveva i suoi pregi e io ero disposta ad apprezzare al massimo tutto ciò che di buono vi era in lei.
Cercai nel suo volto e nei suoi lineamenti qualche somiglianza con Mr Rochester, ma non ne trovai nemmeno una: nessun tratto, nessuna espressione che testimoniasse quella parentela.
Un vero peccato. Se solo si fosse potuto provare che gli assomigliava in qualcosa, lui di certo l’avrebbe avuta più a cuore.
Mi ero ritirata da poco nella mia stanza per la notte, quando mi tornò in mente, punto per punto, la storia che mi aveva raccontato Mr Rochester.
Come aveva detto lui stesso, probabilmente non c’era nulla di straordinario nella vicenda in sé: la passione di un inglese facoltoso per una ballerina francese e il tradimento di lei erano, senza dubbio, temi ricorrenti, in società; ma c’era qualcosa di molto strano nel parossismo emotivo che l’aveva colto all’improvviso proprio mentre parlava compiaciuto della sua attuale serenità e del rinnovato piacere di vivere in quella vecchia casa e nelle sue terre.
Meditai, meravigliata, su quell’incidente, ma poi, a poco a poco, lasciai perdere, perché al momento non riuscivo a trovare nessuna spiegazione plausibile.
Passai allora a esaminare la condotta del padrone nei miei confronti. La fiducia che aveva deciso di riporre in me sembrava un omaggio alla mia discrezione: la considerai e l’accettai come tale. Da qualche settimana, il suo comportamento nei miei riguardi era diventato più uniforme rispetto ai primi tempi. Non avevo più avuto l’impressione che non gradisse la mia presenza; non aveva mai accessi di fredda superiorità. Quando mi incontrava per caso, sembrava contento di vedermi; aveva sempre una parola gentile per me, e talvolta un sorriso. Quando mi mandava a chiamare con un invito formale, mi accoglieva sempre con grande cordialità, tanto che, alla fine, mi ero convinta di avere l’effettiva capacità di distrarlo un po’. Insomma, le nostre conversazioni serali, se per me erano istruttive, per lui erano piacevoli. Io, in confronto a lui, parlavo poco, ma mi piaceva starlo ad ascoltare.
Era comunicativo per natura e amava dischiudere a una mente inesperta squarci di ambienti e costumi del mondo ; e per me era un piacere immenso accogliere le idee nuove che mi presentava, immaginare i nuovi paesaggi che mi descriveva e seguirlo con la fantasia attraverso le nuove regioni che mi rivelava, senza mai turbarmi o ferirmi con alcuna allusione offensiva.
I suoi modi disinvolti mi liberavano da ogni penosa inibizione. L’amichevole schiettezza, corretta quanto cordiale, con cui mi trattava, mi avvicinava a lui. A volte lo consideravo più uno di famiglia che un padrone. Eppure, ogni tanto, era ancora autoritario; ma non ci facevo caso. Sapevo che era il suo modo di fare.
Questo nuovo interesse entrato nella mia vita mi aveva reso così felice e gratificata che smisi di struggermi dal desiderio di una famiglia mia.
La sottile mezzaluna del mio destino si stava riempiendo. La mia salute migliorò, acquistai peso e vigore. E Mr Rochester? Era sempre brutto ai miei occhi? No, lettore. La gratitudine e altri sentimenti a questa connessi, tutti delicati e piacevoli, facevano del suo viso l’oggetto prediletto del mio sguardo. La sua presenza riscaldava una stanza meglio di un fuoco scoppiettante. Tuttavia non avevo dimenticato i suoi difetti. E come avrei potuto, visto che me li ricordava in continuazione? Era orgoglioso, sarcastico e sferzante nei confronti di qualsiasi cosa considerasse inferiore.
In fondo al mio cuore sapevo bene che la grande bontà nei miei confronti era controbilanciata da un’ingiusta severità verso tanti altri.
Era anche lunatico; inspiegabilmente lunatico.
Più di una volta, quando mi faceva chiamare perché gli leggessi qualcosa, lo trovavo seduto in biblioteca, tutto solo, con la testa appoggiata sulle braccia incrociate, e quando alzava lo sguardo, una luce sinistra, tetra, quasi cattiva, gli oscurava il viso.
Ma ero convinta che la sua imprevedibilità, la sua durezza e le sue passate pecche morali derivassero da qualche tiro crudele giocatogli dal destino.
Ero convinta che fosse per natura un uomo di propensioni migliori, di principi più alti e di gusti più nobili di quelli sviluppati in lui dalle circostanze, instillati dall’educazione o incoraggiati dal destino.
Pensavo che la sua materia prima fosse di una qualità eccellente; anche se, al momento, restava lì, sciupata e aggrovigliata.
Non posso negare che il suo dolore era anche il mio, qualunque esso fosse, e che avrei fatto di tutto per alleviarlo.
Sebbene avessi già spento la candela e mi fossi messa a letto, non riuscivo a dormire al pensiero dell’espressione che gli avevo visto negli occhi quando si era fermato nel viale, dicendo che il destino si era levato davanti a lui e lo aveva sfidato a essere felice a Thornfield.
Perché non dovrebbe esserlo?
mi chiesi.
Cos’è che lo allontana da questa casa? Presto la lascerà un’altra volta? Mrs Fairfax ha detto che non è mai stato qui più di due settimane di seguito. Adesso sono già otto settimane.
Se ripartirà, il cambiamento sarà triste.
Supponiamo che resti fuori casa per tutta la primavera, l’estate e l’autunno: come mi sembrerebbero senza gioia il sole e le belle giornate! Non so dire se, dopo tutte queste riflessioni, mi fossi addormentata. So solo che balzai su, con gli occhi spalancati, nell’udire un mormorio indefinito, strano e lugubre, che risuonava, mi parve, proprio sopra la mia testa. Mi rammaricai di aver spento la candela, perché era una notte buia e tetra, e io non mi sentivo per niente tranquilla.
Mi misi a sedere sul letto, in ascolto. Il rumore si era fermato.
Provai a riaddormentarmi, ma il cuore mi batteva angosciato nel petto: la mia calma interiore era ormai svanita. L’orologio, giù nel vestibolo, suonò le due.
Proprio in quel momento sentii qualcosa, come se una mano sfiorasse la porta della mia camera, dita che passavano sui pannelli, cercando a tastoni la via nel buio della galleria, là fuori.
Dissi: Chi è là?.
Nessuna risposta.
Mi sentii gelare dalla paura.
Tutto d’un tratto mi venne in mente che poteva essere il cane.
Infatti Pilot, quando gli capitava di trovare aperta la porta della cucina, spesso saliva su, fino all’uscio della camera di Mr Rochester. L’avevo visto con i miei occhi, mentre se ne stava accucciato lì davanti, più di una mattina.
L’idea mi tranquillizzò un po’.
Tornai a sdraiarmi.
Il silenzio rimette a posto i nervi.
E siccome tutta la casa adesso era di nuovo immersa nella pace più assoluta, sentii che piano piano stavo ripiombando nel sonno.
Ma non era destino che quella notte dormissi.
Un sogno si era appena avvicinato al mio orecchio, quando qualcosa di terrificante che mi gelò fino al midollo lo fece sparire in un attimo. Era una risata demoniaca bassa, soffocata e profonda che sembrava uscire proprio dal buco della serratura della porta della mia camera. La testata del letto era vicino alla porta, e lì per lì pensai che il folletto beffardo fosse al mio capezzale...
o meglio, rannicchiato accanto al cuscino. Mi alzai, mi guardai attorno, ma non riuscii a vedere niente.
Mentre ero ancora lì a fissare il buio, quel suono innaturale si ripeté e capii che veniva da dietro la porta.
Il mio primo impulso fu di alzarmi e andare a mettere il chiavistello; il secondo, di gridare di nuovo: Chi è là?.
Seguirono un gorgoglio e un gemito.
Poco dopo, dei passi risalirono di corsa la galleria verso la scala del terzo piano.
Di recente era stata messa una porta per chiudere quella scala. La sentii aprirsi e richiudersi, e poi niente più. Che fosse Grace Poole? Cos’è, posseduta da un demone? pensai.
Non potevo più restare lì, da sola.
Dovevo andare da Mrs Fairfax.
Mi infilai in fretta il vestito e mi buttai uno scialle sulle spalle.
Tolsi il chiavistello e aprii la porta con la mano che mi tremava.
Appena uscii, vidi, là fuori, una candela accesa, proprio sulla guida della galleria.
Ne fui sorpresa, ma fui ancora più meravigliata quando mi accorsi che l’aria era densa, come impregnata di fumo; e mentre guardavo a destra e poi a sinistra per capire da dove venissero queste volute di fumo azzurro, avvertii, e fu una conferma, un forte odore di bruciato.
Qualcosa scricchiolò.
Era una porta socchiusa: era la porta della camera di Mr Rochester e la nuvola di fumo fuoriusciva da lì.
Non pensai più a Mrs Fairfax. Non pensai più a Grace Poole o alla risata. In un lampo fui dentro la camera. Lingue di fuoco dardeggiavano intorno al letto; le tende erano in fiamme.
In mezzo alle vampe e al vapore, giaceva immobile Mr Rochester, immerso in un sonno profondo.
Svegliatevi!
Svegliatevi!
gridai, scuotendolo, ma lui borbottò qualcosa e si girò dall’altra parte: il fumo l’aveva stordito. Non c’era un momento da perdere. Le lenzuola cominciavano ad andare a fuoco. Mi precipitai verso catino e brocca. Per fortuna, il primo era molto largo e la seconda molto profonda, e tutti e due erano pieni d’acqua. Li presi e inondai il letto e chi ci stava sopra, tornai al volo in camera mia, presi la mia brocca dell’acqua e battezzai di nuovo il giaciglio. Grazie a Dio, riuscii a spegnere le fiamme che lo stavano divorando.
Il sibilo del fuoco morente, il rumore che fece la brocca vuota cadendomi di mano e frantumandosi a terra e, soprattutto, la doccia d’acqua fredda che gli avevo rovesciato addosso svegliarono finalmente Mr Rochester.
Anche al buio capii che era sveglio, perché lo udii scagliare tonanti e singolari anatemi, nel ritrovarsi in un lago d’acqua.
C’è un’inondazione?
gridò.
No, signore, risposi, ma, in compenso, c’è stato un incendio.
Alzatevi, forza. Siete salvo, l’ho spento. Vado a prendervi una candela.
Per tutti gli elfi della cristianità, siete voi, Jane Eyre?
domandò. Che cosa mi avete fatto, strega, fattucchiera? Chi c’è qua dentro oltre a voi?
Cos’è, un attentato? Volevate affogarmi? Vado a prendervi una candela, signore. In nome del Cielo, alzatevi. Qualcuno ha attentato alla vostra vita.
E non sarà facile scoprire chi è stato e perché l’ha fatto.
Ecco qua! Sono in piedi. Ma se portate una candela, sarà a vostro rischio e pericolo.
Datemi due minuti per mettermi addosso qualcosa di asciutto, sempre che ci sia qualcosa di asciutto...
ah, ecco la mia vestaglia. E ora andate, correte! Corsi fuori.
Tornai con la candela che era rimasta nella galleria.
Me la tolse di mano, la sollevò ed esaminò il letto, tutto nero e bruciacchiato, le lenzuola zuppe, il tappeto che galleggiava in una pozza d’acqua.
Che cosa è successo?
E chi è stato?
chiese.
Gli raccontai brevemente ciò che era accaduto: la strana risata che avevo sentito nella galleria, i passi che salivano al terzo piano, il fumo e l’odore di bruciato che mi avevano condotto fino alla sua stanza, quello che mi ero ritrovata davanti e come lo avessi inondato con tutta l’acqua a disposizione.
Mi ascoltò serio. Il suo volto, man mano che andavo avanti con il racconto, esprimeva più preoccupazione che stupore.
Quando ebbi finito, rimase in silenzio. Vado a chiamare Mrs Fairfax?
chiesi.
Mrs Fairfax?
No, e perché diamine volete chiamarla?
Cosa può fare lei?
Lasciatela dormire in pace.
Allora faccio venire Leah e vado a svegliare John e sua moglie.
No, niente affatto.
Rimanete qui e basta. Bene, avete su lo scialle.
Se non vi bastasse, potete sempre prendere il mio mantello...
ecco, prendetelo. Mettetevelo addosso e sedetevi sulla poltrona... ecco, così... datemelo, ve lo metto io.
Ora appoggiate i piedi sullo sgabello, così non ve li bagnate.
Vi lascerò sola per qualche minuto.
Prendo la candela. Rimanete lì finché non torno. Zitta e ferma come un topolino. Devo fare una visita al secondo piano. Non muovetevi, mi raccomando, e non chiamate nessuno. Se ne andò.
Guardai la luce allontanarsi.
Risalì la galleria con passi felpati, dischiuse la porta delle scale cercando di non fare rumore, la richiuse dietro di sé e l’ultimo barlume di luce svanì.
Rimasi nel buio più assoluto.
Mi aspettavo di sentire qualche rumore, e invece niente.
Passò parecchio tempo. A un certo punto cominciai a stancarmi.
Avevo freddo, nonostante il mantello; e poi non vedevo l’utilità di rimanere lì, visto che non dovevo svegliare nessuno, in casa.
Ero sul punto di disobbedire agli ordini di Mr Rochester, procurandogli così un dispiacere, quando la luce baluginò di nuovo, debolmente, lungo il muro della galleria e sentii i suoi piedi scalzi lungo la guida.
Speriamo sia lui, pensai, e non qualcosa di peggio.
Rientrò, pallido e accigliato.
Tutto chiarito, disse, poggiando la candela sul lavabo, è proprio come pensavo.
E cioè, signore? Non mi rispose.
Rimase con le braccia conserte, lo sguardo fisso al pavimento.
Dopo un po’ domandò, con un tono che non gli avevo mai sentito: Ah, dimenticavo!
Quando avete aperto la porta della vostra stanza, avete visto qualcosa?.
No, signore. Solo il candeliere sul pavimento. Ma avete sentito una strana risata, giusto?
Vi è già capitato di sentire quella risata o qualcosa di simile, non è vero? Sì, signore.
C’è una donna che fa i lavori di cucito, qui, una certa Grace Poole...
è lei che ride a quel modo. È una persona un po’ strana.
Già, Grace Poole... proprio così.
Come dite voi, è strana...
molto strana.
Bene, rifletterò sull’accaduto.
Intanto, sono contento che voi siate la sola persona, oltre a me, a conoscere tutti i particolari dell’incidente di stanotte.
Non siete una pettegola, quindi non direte niente a nessuno.
Ci penserò io a spiegare cos’è successo qui, disse indicando il letto, e adesso tornate nella vostra stanza.
Quanto a me, il divano della biblioteca andrà più che bene per quel che resta della notte.
Sono quasi le quattro. Tra un paio d’ore la servitù sarà già in piedi.
Allora buonanotte, signore, dissi iniziando ad andare. Sembrava sorpreso...
e non capivo il perché, visto che mi aveva appena detto di andarmene.
Come! esclamò. Già mi abbandonate? E in questo modo?
Me l’avete detto voi che potevo andare, signore. Ma non senza prendere congedo, senza una parola di saluto e di cortesia. Voglio dire, non in un modo così brusco e freddo.
Insomma, mi avete salvato la vita! Mi avete strappato a una morte orribile e dolorosa! E adesso ve ne andate come se fossimo due estranei! Almeno stringiamoci la mano.
Mi tese la sua e io gli diedi la mia: prima la strinse con una, poi con entrambe le mani.
Mi avete salvato la vita. E io sono felice di avere con voi un debito così immenso.
Non posso dire di più. Non avrei potuto sopportare di avere un obbligo del genere con nessun altro.
Ma con voi... è diverso... che voi mi siate creditrice, non mi pesa affatto, Jane. Smise di parlare e mi fissò.
Le parole, pronte a uscire, gli tremarono sulle labbra, ma la voce gli mancò.
Ancora buonanotte, signore.
In questo caso, non ci sono debiti né favori da ricambiare, nessun onere e nessun obbligo.
Lo sapevo, continuò, che prima o poi, in un modo o nell’altro, mi avreste fatto del bene. Ve l’ho letto negli occhi, la prima volta che vi ho vista. Insomma, non è stato un caso che la loro espressione, il loro sorriso mi...
si fermò di nuovo mi...
tagliò corto, mi hanno riempito il cuore di gioia, fin nel profondo. La gente parla di simpatie naturali.
Ho sentito dire di spiriti tutelari: vi sono granelli di verità anche nelle favole più assurde.
Buonanotte, mia cara protettrice!
C’era una strana energia nella sua voce, un fuoco strano nei suoi occhi.
Sono felice che il caso abbia voluto che fossi sveglia, dissi, e feci per andarmene.
Ma come? Volete andarvene? Ho freddo, signore. Freddo?
Ah, già...
siete in un lago! Allora andate, Jane.
Andate!
Ma continuava a tenermi la mano e non riuscivo a liberarmi.
Ricorsi a un espediente.
Mi pare di aver sentito Mrs Fairfax, signore, dissi.
Be’, andate pure.
Le sue dita allentarono la presa e io me ne andai.
Tornai a letto, ma di dormire non se ne parlava proprio.
Finché non cominciò ad albeggiare, mi sentii sballottare in un mare agitato, su cui però rimanevo a galla, dove ondate d’ansia correvano sotto cavalloni di gioia.
Ogni tanto, mi sembrava di intravedere, oltre quelle acque in subbuglio, una riva, dolce come le colline di Beulah58; e, a tratti, una brezza fresca, destata dalla speranza, sospingeva trionfante il mio spirito verso la meta.
Ma non riuscivo a raggiungerla, nemmeno con la fantasia. Un vento contrario soffiava da terra e mi respingeva indietro, senza posa. La ragione resisteva al delirio. Il giudizio s’opponeva alla passione.
Troppo agitata per riposare, mi alzai non appena fece giorno. Capitolo XVI Il giorno che seguì questa notte insonne, desideravo e al tempo stesso temevo di vedere Mr Rochester. Volevo sentire ancora la sua voce, ma avevo paura di incontrare il suo sguardo. Durante le prime ore del mattino, mi aspettavo di vederlo arrivare da un momento all’altro. Non era sua abitudine entrare in aula studio, ma ogni tanto ci faceva una capatina e quel giorno sentivo che sarebbe venuto a trovarci, me lo sentivo proprio. Ma il mattino trascorse come al solito. Nulla venne a interrompere il tranquillo corso degli studi di Adèle.
Appena dopo colazione, solo allora, sentii qualcuno armeggiare nei pressi della camera di Mr Rochester: riconobbi le voci di Mrs Fairfax, di Leah e della cuoca, ossia la moglie di John, e persino i toni bruschi dello stesso John.
Che miracolo, esclamavano, che il padrone non sia bruciato nel suo letto!, È sempre pericoloso tenere la candela accesa, di notte!, Per fortuna che ha avuto la presenza di spirito di pensare alla brocca!, Strano che non abbia svegliato nessuno!, Speriamo che non si sia beccato un raffreddore, a dormire sul divano della biblioteca ecc.
Dopo tanto confabulare, si misero a pulire e a sfregare ogni cosa e a riordinare la stanza; e quando passai davanti alla camera per scendere a pranzo, vidi, attraverso la porta aperta, che tutto era tornato perfettamente in ordine.
A parte le tende del letto, che erano state tolte.
Leah, in piedi sul sedile della finestra, strofinava le vetrate nere di fumo.
Stavo per parlarle, perché volevo sapere quale fosse la versione ufficiale dell’incidente, ma, appena entrai, vidi una seconda persona nella camera, una donna seduta su una sedia accanto al letto, occupata a cucire gli anelli alle tende nuove.
Quella donna non era altri che Grace Poole.
Se ne stava seduta lì, compassata e taciturna come al solito, col suo vestito di panno scuro, il grembiule a scacchi, il fazzoletto bianco e la cuffia.
Era tutta presa dal suo lavoro, che sembrava assorbire ogni suo pensiero.
Sulla sua fronte severa e nei suoi lineamenti insignificanti non c’era nessuna traccia del pallore o della disperazione che ci si sarebbe aspettati di vedere sul volto di una donna che, la notte precedente, aveva attentato alla vita di qualcuno e poi era stata inseguita dalla vittima designata fin dentro la propria tana e era stata da questa accusata del crimine che avrebbe voluto perpetrare.
Ero sbigottita... confusa.
Alzò gli occhi mentre la stavo ancora fissando: nessun trasalimento, nessun rossore o pallore tradirono in lei una qualche emozione, una qualche coscienza della propria colpa, un qualche timore di essere smascherata.
Disse Buongiorno, signorina con il suo solito tono flemmatico e sbrigativo, raccolse un altro anello e un altro po’ di fettuccia e andò avanti a cucire.
Voglio metterla alla prova, pensai, questo muro d’impenetrabilità è davvero inspiegabile.
Buongiorno, Grace, dissi.
Che cosa è successo, qui?
Poco fa, mi è sembrato di sentir parlottare i domestici. Niente, questa notte il padrone era a letto che leggeva e si è addormentato con la candela accesa, così le tende hanno preso fuoco.
Ma per fortuna si è svegliato prima che le fiamme raggiungessero le coperte o il legno del letto ed è riuscito a spegnerle con l’acqua della brocca.
Che strano! dissi, a bassa voce.
Poi, guardandola dritto negli occhi: Ma Mr Rochester non ha svegliato nessuno?
Nessuno l’ha sentito?.
Alzò di nuovo gli occhi verso di me, e stavolta mi guardò come se sapesse qualcosa.
Mi esaminò con aria circospetta, poi rispose: Come sapete, Miss Eyre, la servitù dorme molto lontano da qui e quindi è impossibile che abbia sentito qualcosa. La camera di Mrs Fairfax e la vostra sono le più vicine a quella del padrone, ma Mrs Fairfax ha detto di non aver sentito nulla. Quando si è un po’ avanti con l’età, il sonno si fa pesante. Fece una pausa e poi aggiunse, con finta indifferenza, ma sempre con un tono marcato ed eloquente: Ma voi siete giovane, signorina, e dovreste avere il sonno leggero.
Avete per caso sentito qualche rumore?.
Sì che l’ho sentito, dissi, abbassando la voce, in modo che Leah, ancora occupata a pulire i vetri, non mi sentisse, e in un primo momento ho pensato che fosse Pilot, ma Pilot non ride e io sono sicura di aver sentito una risata.
Una risata strana. Prese un’altra gugliata di filo, la incerò per bene, la infilò nell’ago con mano sicura e poi osservò, senza scomporsi per niente: È altamente improbabile, signorina, che il padrone, in una situazione tanto pericolosa, si sia messo a ridere.
Secondo me ve la siete sognata. Non me la sono sognata, dissi, scaldandomi un po’, irritata da quella freddezza sfacciata. Mi guardò di nuovo, sempre con lo stesso occhio indagatore e consapevole.
Gliel’avete detto al padrone che avete sentito una risata?
indagò.
Stamattina non ho ancora avuto l’occasione di parlargli.
Non avete pensato di aprire la porta e dare un’occhiata fuori, nella galleria?
continuò a domandare.
Sembrava che mi stesse facendo un vero e proprio interrogatorio, nel tentativo di cavarmi fuori informazioni senza che me ne accorgessi.
Mi balenò allora l’idea che, se avesse scoperto che sapevo o sospettavo la sua colpevolezza, poi per vendetta mi avrebbe tirato qualcuno dei suoi scherzetti malefici.
Ritenni opportuno stare in guardia. Al contrario, dissi, ho tirato il chiavistello.
Perché, non avete l’abitudine di tirarlo ogni sera, prima di andare a letto?
Diabolica!
Vuole conoscere le mie abitudini per ordire di conseguenza i suoi piani! Di nuovo l’indignazione prevalse sulla prudenza. Risposi, tagliente: Finora ho spesso trascurato di tirare il chiavistello, non credevo fosse necessario. Non pensavo che a Thornfield ci fossero tutti questi pericoli e seccature da temere...
ma in futuro, sottolineai, marcando ogni parola, starò bene attenta a prendere tutte le dovute precauzioni prima di coricarmi.
E sarà una cosa saggia, fu la sua risposta, qua nei dintorni, per quanto ne sappia io, è tutto tranquillo e, da quando è stata costruita, non ho mai sentito che i ladri abbiano tentato di entrare in questa casa, sebbene tutti sappiano che, nell’armadio delle argenterie, c’è un valore di centinaia di sterline in argento.
E come potete vedere da voi, per una casa così grande, la servitù è molto ridotta.
Il padrone non ci ha mai abitato tanto e quando viene, essendo scapolo, ha ben poche esigenze. Ma la prudenza non è mai troppa, secondo me.
Si fa presto a chiudere a chiave una porta e ad avere un bel chiavistello tirato tra sé e qualsiasi malintenzionato là fuori. Molte persone, signorina, si affidano completamente alla Provvidenza, ma io dico che la Provvidenza non ci dispensa dai mezzi di sicurezza, e anzi spesso li benedice quando vengono usati con discrezione. E a questo punto chiuse la sua arringa: molto lunga, per lei, e pronunciata con il contegno di una quacchera. Continuavo a starmene lì, esterrefatta e strabiliata da quel miracoloso dominio di sé e da quella impenetrabile ipocrisia così apparvero ai miei occhi –, quando entrò la cuoca.
Mrs Poole, disse rivolgendosi a Grace, il pranzo per la servitù sarà pronto a momenti.
Volete scendere?
No, mettete il mio boccale di birra scura e una fetta di sformato su un vassoio.
Me lo porterò di sopra. Volete anche un po’ di carne? Solo un boccone e un pezzetto di formaggio. Basta così. E il sago?
Per adesso non importa, tanto scenderò prima dell’ora del tè e me lo preparerò da sola. La cuoca, a quel punto, si rivolse a me, dicendo che Mrs Fairfax mi aspettava.
Così me ne andai.
Durante il pranzo ascoltai appena il racconto di Mrs Fairfax sull’incendio delle tende, tanto ero occupata a spremermi le meningi sull’enigmatica personalità di Grace Poole e, ancor di più, a valutare quale fosse il suo ruolo a Thornfield e a chiedermi perché non fosse stata arrestata quel mattino stesso o perché il padrone non l’avesse perlomeno licenziata.
La notte precedente Mr Rochester aveva praticamente dichiarato di essere convinto della sua colpevolezza.
Quale misteriosa ragione gli impediva di accusarla? Perché, poi, aveva imposto anche a me di mantenere il segreto?
Era strano: quell’uomo sicuro di sé, vendicativo e fiero sembrava in qualche modo subire il potere della più insignificante tra le sue serve; e subirlo a tal punto che, persino quando ella attentava alla sua vita, lui non osava accusarla apertamente di tentato omicidio né tanto meno punirla.
Se Grace fosse stata giovane e bella, avrei potuto supporre che, a influenzare in quel modo Mr Rochester, fossero stati sentimenti ben più teneri della prudenza o del timore; ma, con i lineamenti spigolosi e con la stazza matronale che si ritrovava, tale ipotesi si rivelava alquanto improbabile.
Eppure, riflettevo, un tempo è stata giovane, e la sua giovinezza deve aver coinciso con quella del padrone. Mrs Fairfax una volta mi ha detto che è qui da molti anni.
Non credo che sia mai stata bella; ma chissà, magari possiede un’originalità e una forza di carattere tali da compensare la mancanza di attrattive fisiche.
Mr Rochester ha un debole per la fermezza e l’eccentricità, e Grace eccentrica lo è di sicuro. Era forse un capriccio di gioventù a renderlo così ricattabile?
E adesso, per un errore passato, quella donna esercita sulle sue azioni un segreto influsso di cui non può liberarsi e che non osa ignorare?
Ma, a questo punto delle mie congetture, la figura tozza e scialba di Mrs Poole e il suo viso sgraziato, insipido e persino volgare mi tornarono in mente con tanta precisione che pensai: No, impossibile!
La mia ipotesi non può essere giusta.
Eppure, suggerì la voce segreta che ci parla dal profondo dei nostri cuori, nemmeno tu sei una gran bellezza, e forse a Mr Rochester piaci; insomma, hai avuto la sensazione che fosse così, anche la notte scorsa...
ricorda le sue parole, ricorda il suo sguardo, ricorda la sua voce!.
Ricordavo bene, e ricordavo tutto; e in quel momento le cose che mi diceva, i suoi occhi, il tono della sua voce rivissero dentro di me, con tutta la loro forza. Mi trovavo in aula studio; Adèle disegnava e io, china su di lei, le guidavo la matita.
La bambina alzò lo sguardo con una specie di sussulto.
Qu’avez-vous, mademoiselle?
disse.
Vos doigts tremblent come la feuille, et vos joues sont rouges: mais, rouges comme des cerises!59 Mi sarò accaldata a forza di stare chinata, Adèle!
La bambina continuò a fare schizzi sul foglio. E io a pensare. Cacciai in fretta dalla mente l’odiosa supposizione che avevo formulato su Grace Poole. Mi disgustava.
Mi paragonai a lei e trovai che eravamo ben diverse. Bessie Leaven mi aveva detto che sembravo una signora. E diceva il vero: io ero una signora.
Adesso, poi, il mio aspetto era molto migliorato rispetto a quando mi aveva visto Bessie. Ero più colorita e più in carne, più vitale, più vivace, perché avevo speranze più luminose e gioie più intense.
È quasi buio, mi dissi, guardando la finestra. Oggi non ho mai sentito la voce di Mr Rochester, né i suoi passi per la casa. Ma lo vedrò senz’altro, prima di notte.
Questa mattina temevo di incontrarlo; adesso lo desidero, perché l’attesa è stata così a lungo delusa da diventare impaziente.
Quando alla fine calò il buio e Adèle mi lasciò per andare a giocare nella stanza dei bambini con Sophie, il mio desiderio si fece sempre più intenso.
Tendevo l’orecchio, in attesa che dabbasso suonasse il campanello; in attesa che Leah salisse con un messaggio.
Di tanto in tanto mi sembrava di sentire addirittura il passo di Mr Rochester e mi voltavo verso la porta, aspettandomi, da un momento all’altro, che si aprisse per lasciarlo entrare.
La porta rimase chiusa; solo l’oscurità entrò, dalla finestra. Ma non era ancora tardi. A volte mi mandava a chiamare alle sette o alle otto, ed erano appena le sei. Non poteva certo deludermi proprio quella sera, quando avevo così tante cose da dirgli! Volevo riportare il discorso su Grace Poole e sentire cosa avrebbe risposto.
Volevo chiedergli apertamente se davvero pensava che fosse lei la responsabile dell’orribile attentato della notte precedente e, in quel caso, perché avesse mantenuto segreto quel suo gesto riprovevole.
Poco importava se la mia curiosità l’avrebbe irritato. Con lui avevo sviluppato la piacevolissima arte di alternare i pungoli alle lusinghe.
Era uno dei miei massimi godimenti, e un istinto di autopreservazione, ogni volta, mi impediva di calcare troppo la mano; non mi avventuravo mai oltre il limite della provocazione e, quando stavo per arrivarci, sapevo avvalermi di tutte le mie abilità.
Mi attenevo alle più minute forme di rispetto, non dimenticavo mai quale fosse il mio ruolo in quella casa, ma questo non mi impediva di confrontarmi con lui, su qualunque argomento, senza timori e senza riserve di alcun tipo.
E la cosa stava bene a entrambi. Finalmente un passo scricchiolò sulle scale.
Apparve Leah, ma solo per avvertirmi che il tè era pronto nel salottino di Mrs Fairfax, dove subito mi recai, contenta, almeno, di scendere al piano di sotto: perché così, immaginavo, sarei stata più vicina a Mr Rochester.
Avete proprio bisogno di una bella tazza di tè, disse la buona signora, non appena la raggiunsi, avete mangiato così poco a pranzo.
Temo, continuò, che non vi sentiate bene, oggi.
Siete tutta rossa, come se aveste la febbre. Oh, sto benissimo! Mai stata meglio! Allora provatemelo!
Fatemi vedere che avete appetito!
Volete riempire la teiera, mentre finisco questo giro di maglia?
Fatto quel che doveva fare, si alzò per andare ad abbassare lo scuro che, fino ad allora, aveva tenuto alzato, forse per godersi la luce del sole fino all’ultimo raggio, sebbene il crepuscolo volgesse in fretta verso la più totale oscurità.
È una bella serata, disse guardando attraverso i vetri, anche se non ci sono le stelle.
Tutto sommato, Mr Rochester ha avuto una giornata buona per il suo viaggio. Viaggio?
Mr Rochester è andato da qualche parte? Non sapevo fosse partito.
Oh, si è messo in strada subito dopo colazione!
È andato giù alle Piane, a casa di Mr Eshton, dieci miglia oltre Millcote.
Credo che vi si sia radunata una bella compagnia: lord Ingram, sir George Lynn, il colonnello Dent e altri.
Prevede che tornerà in serata? No, e nemmeno domani. Penso che molto probabilmente mancherà tutta la settimana, o forse anche di più.
Quando questa bella gente dell’alta società si riunisce, si ritrova circondata da una tale eleganza e allegria, immersa in ogni tipo di piacere e divertimento, che non ha alcuna fretta di separarsi.
In queste occasioni, i più richiesti di solito sono gli uomini; e Mr Rochester, nelle serate mondane, è sempre così brillante e vivace da essere considerato, credo, il beniamino di tutti: le signore hanno un debole per lui, per quanto si possa pensare che il suo aspetto fisico non sia particolarmente adatto a far colpo su di loro; ma probabilmente la sua cultura e le sue qualità, forse anche la sua ricchezza e le sue origini nobili, riscattano qualche suo piccolo difetto fisico.
Ci sono signore, alle Piane?
Ci sono Mrs Eshton e le sue tre figlie, tutte ragazze molto eleganti; e poi ci sono le nobili signorine Blanche e Mary Ingram, donne bellissime, immagino.
A dire il vero, ho visto Blanche sei o sette anni fa, quando aveva diciotto anni.
È venuta qui, un Natale, per un ballo dato da Mr Rochester. Avreste dovuto vedere cos’era quel giorno, la sala da pranzo... tutta piena di decorazioni e splendente di luci! Ci saranno state, tra signore e signori, almeno cinquanta persone... tutte delle migliori famiglie della contea, e Miss Ingram fu giudicata la regina della serata.
Voi l’avete vista, Mrs Fairfax, vero? Ditemi, com’era? Sì, l’ho vista.
Le porte della sala da pranzo erano spalancate e, siccome era Natale, la servitù ebbe il permesso di riunirsi nel vestibolo per ascoltare alcune signore che cantavano e suonavano.
Mr Rochester mi ha invitato a entrare e io mi sono seduta in un angolino tranquillo a guardare. In vita mia, non ho mai visto spettacolo più splendido.
Le signore indossavano abiti magnifici; quasi tutte, perlomeno le più giovani, erano bellissime, ma Miss Ingram era senza dubbio la più bella.
E com’era?
Alta, col vitino sottile, le spalle spioventi, il collo lungo e aggraziato, la pelle olivastra, bruna ma luminosa, i tratti nobili, gli occhi un po’ simili a quelli di Mr Rochester, grandi e neri, splendenti come i gioielli che indossava.
E poi aveva una bella chioma corvina, davvero ben acconciata: dietro, sulla nuca, una corona di grosse trecce e davanti, sulla fronte, i riccioli più lunghi e lucenti che abbia mai visto.
Era tutta vestita di bianco, con una sciarpa color ambra annodata sul fianco, che le copriva le spalle e il petto e le scendeva in lunghe frange fin sotto il ginocchio.
Tra i capelli aveva un fiore, sempre color ambra, in pieno contrasto con la massa di riccioli neri come il carbone.
L’ammiravano tutti, non è vero? Sì, certo!
E non solo per la sua bellezza, ma anche per le sue doti.
Faceva parte del gruppo di signore che cantavano. Un signore l’ha accompagnata al pianoforte. Lei e Mr Rochester hanno cantato insieme.
Mr Rochester? Non sapevo cantasse. Oh!
Ha una bella voce da basso e un eccellente orecchio musicale. E Miss Ingram, che voce aveva?
Una voce corposa e potente.
Ha cantato in modo delizioso; era un piacere starla ad ascoltare.
E più tardi ha anche suonato.
Io non me ne intendo di musica ma Mr Rochester sì, e gli ho sentito dire che la sua esecuzione era davvero eccellente.
E una signorina così meravigliosa e piena di virtù non si è ancora sposata?
Pare di no.
Credo che né lei né sua sorella abbiano una grande dote.
I beni del vecchio lord Ingram erano per la maggior parte vincolati e sono toccati quasi tutti al figlio maggiore.
Ma è strano che nessun nobile o signore facoltoso se ne sia invaghito.
Mr Rochester, per esempio. Lui è ricco, no? Oh, sì! Ma vedete, tra i due c’è una bella differenza di età. Mr Rochester va per i quaranta e lei per i venticinque.
E qual è il problema?
Tutti i giorni si celebrano matrimoni in cui la differenza d’età tra gli sposi è ancora maggiore.
Anche questo è vero.
Tuttavia faccio fatica a credere che Mr Rochester possa prendere in considerazione un’idea del genere. Ma non state mangiando niente.
Non avete messo in bocca quasi nulla da quando vi è stato servito il tè.
No, ho troppa sete per mangiare. Mi versereste un’altra tazza di tè? Stavo per tornare sul discorso di una possibile unione tra Mr Rochester e la bella Blanche, ma entrò Adèle e ci toccò cambiare argomento.
Quando fui di nuovo sola, passai in rassegna le informazioni che avevo raccolto.
Guardai dentro al mio cuore, esaminai pensieri e sentimenti e con mano ferma cercai di riportare all’ovile sicuro del buonsenso le pecorelle smarrite nelle lande sperdute e sconfinate dell’immaginazione. Citata in giudizio davanti al mio tribunale, la Memoria produsse le prove delle speranze, dei desideri, dei sentimenti che, a partire dalla notte precedente, continuavo a nutrire dentro di me...
dello stato d’animo in cui mi ero cullata negli ultimi quindici giorni; la Ragione si fece avanti e raccontò, nel suo tipico stile pacato, una storia, nuda e cruda, mostrando come avevo rifiutato la realtà per nutrirmi voracemente di ideali.
Il verdetto finale era il seguente: Non è mai esistita, sulla faccia della terra, una persona più sciocca di Jane Eyre. Una povera illusa che, più di lei, si sia rimpinzata di dolci menzogne, ingoiando il veleno come se fosse nettare. Tu, dissi, la favorita di Mr Rochester?
Tu dotata del potere di piacergli?
Tu avresti una qualche importanza per lui?
Ma smettila!
La tua stoltezza mi disgusta.
Ti sei costruita un castello in aria sulla base di alcuni casuali segni di favore, segni equivoci rivolti da un gentiluomo di buona famiglia e uomo di mondo a una dipendente, e per di più novellina.
Come hai osato? Povera illusa! E anche stupida!
Nemmeno un po’ di sano istinto di autoconservazione è riuscito a farti rinsavire!
È tutta la mattina che pensi e ripensi alla breve scena dell’altra notte!
Copriti il viso e vergognati! Ha detto qualcosa di carino sui tuoi occhi, non è vero?
Cucciolo cieco!
Aprili quegli occhi annebbiati e guarda in faccia la tua dannata stupidità! Non sta bene che una donna venga adulata dal proprio superiore, che tra l’altro non può avere la benché minima intenzione di sposarla.
Ed è una vera follia, per una donna, covare dentro di sé la fiamma di un amore segreto, perché se rimarrà sconosciuto e non corrisposto finirà per divorare la vita che lo alimenta, mentre se verrà scoperto e ricambiato la condurrà, come un fuoco fatuo, in lande paludose da cui non riuscirà più a venir fuori. E adesso, Jane Eyre, ascolta la tua sentenza: domani mettiti davanti allo specchio e fatti un ritratto a pastello, fedelmente, senza attenuare alcun difetto e senza tralasciare alcun dettaglio, per quanto aspro, o addolcire spiacevoli irregolarità, poi sotto scrivici: ‘Ritratto di un’istitutrice, senza famiglia, povera e insignificante’.
Dopo, prendi un foglio levigato di carta avorio , prendi la tavolozza, mescola i colori più freschi, più belli, più luminosi; scegli i pennelli di peli di cammello più delicati che hai; disegna con cura il volto più grazioso che riesci a immaginare; dipingilo con chiaroscuri molto sfumati e linee dolcissime, seguendo la descrizione che Mrs Fairfax ha fatto di Blanche Ingram; ricorda i riccioli corvini, gli occhi orientali...
Come? Stai pensando di prendere per modello Mr Rochester?
Ordine ci vuole! Basta frignare!
Basta con i sentimentalismi e con i rimpianti! Solo buonsenso e fermezza!
Ricorda le fattezze nobili eppure armoniose, il collo e il busto da statua greca, metti in risalto le braccia tornite e radiose e le mani delicate. Non dimenticare l’anello di brillanti e il braccialetto d’oro. Ritrai fedelmente il vestito, i pizzi leggeri e il raso cangiante, la graziosa sciarpa e la rosa dorata. Infine intitolalo ‘Blanche, raffinata dama di qualità’.
E in futuro, tutte le volte che dovesse venirti in mente che Mr Rochester ha un debole per te, tira fuori questi due ritratti e mettili a confronto.
E di’ a te stessa: ‘Se Mr Rochester lo volesse, molto probabilmente potrebbe ottenere l’amore di questa nobile signorina. Ti pare possibile che voglia sprecare il suo tempo a fare sul serio con questa plebea scialba e squattrinata?’. Lo farò, decisi. E, una volta presa questa decisione, mi calmai e mi addormentai. Mantenni la parola.
Un paio d’ore mi bastarono per schizzare il mio ritratto a pastello.
In meno di quindici giorni avevo portato a termine la miniatura su carta avorio di una Blanche Ingram immaginaria.
Il volto della miniatura era piuttosto grazioso e, quando lo confrontai con il viso a pastello disegnato dal vero, il contrasto fu proprio quello che il mio senso critico desiderava.
Questo lavoro mi fece bene: mi aveva tenuto la mente e le mani occupate, dando forza e stabilità a quelle nuove immagini che volevo stamparmi indelebilmente sul cuore.
A breve, potei congratularmi con me stessa per la salutare disciplina a cui avevo sottoposto i miei sentimenti. Grazie a essa, riuscii ad affrontare con la dovuta calma gli eventi che seguirono. Una calma che, se quegli eventi mi avessero colta impreparata, molto probabilmente non sarei mai riuscita a mantenere, nemmeno all’apparenza. Capitolo XVII Passò una settimana e di Mr Rochester nessuna notizia. Passarono dieci giorni e non era ancora tornato.
Mrs Fairfax disse che non si sarebbe sorpresa se, dalle Piane, avesse tirato dritto per Londra e poi di là per il continente e se non si fosse più fatto vedere a Thornfield per tutto l’anno a venire.
Non era certo la prima volta che se ne andava in modo così brusco e improvviso. Udendo queste parole cominciai a sentire un freddo strano, dentro, come un tuffo al cuore.
In realtà, ciò che mi stavo concedendo di provare, in quel momento, assomigliava di più a un bruciante senso di delusione; ma, chiamando a raccolta tutte le mie energie e facendo appello ai miei principi, riportai presto all’ordine i miei sentimenti.
Mi meravigliai di me stessa, per come riuscii a superare quel momento di confusione e a smetterla di pensare, a torto, che gli spostamenti di Mr Rochester fossero per me questioni di vitale importanza.
Non mi lasciavo avvilire da un frustrante senso di inferiorità; al contrario, mi dicevo semplicemente: Non hai niente a che spartire con il padrone di Thornfield, tranne che lo stipendio che ti dà come insegnante della sua protégée e la gratitudine per il trattamento rispettoso e umano che ti riserva e che tu, compiendo il tuo dovere, hai il diritto di aspettarti da parte sua.
Sta’ pur sicura che questo è l’unico legame serio che egli riconosce fra voi due. Quindi non farne l’oggetto dei tuoi sentimenti più delicati, delle tue estasi, dei tuoi strazi e così via. Venite da mondi diversi. Attieniti alla tua classe sociale e cerca di avere abbastanza amor proprio da non dispensare tutto l’amore che hai, tutta la tua anima, tutte le tue energie, laddove questi doni non sono richiesti e potrebbero essere disprezzati. Portai avanti tranquillamente le mie occupazioni quotidiane, ma ogni tanto mi passava per la mente la vaga idea di lasciare Thornfield. Così, senza rendermene conto, cominciai a formulare nuovi annunci e a considerare l’ipotesi di un nuovo impiego. Tutti pensieri che non provai nemmeno a frenare: germogliassero pure e portassero i loro frutti. Era da più di quindici giorni che Mr Rochester mancava, quando arrivò una lettera per Mrs Fairfax.
È del padrone, disse, non appena vide l’indirizzo.
Adesso forse sapremo se dobbiamo aspettare o meno il suo ritorno.
E mentre rompeva il sigillo e leggeva con attenzione la missiva, io continuai a bere il mio caffè : era bollente e attribuii a questo la vampata di calore e il rossore che all’improvviso mi inondarono il volto.
Perché poi la mia mano tremasse e perché inavvertitamente avessi rovesciato nel piattino metà del contenuto della tazza, decisi di non chiedermelo.
Be’, a volte penso che qui non succede mai niente; ma adesso corriamo il rischio di avere il nostro bel daffare, almeno per un po’, disse Mrs Fairfax, continuando a tenere il foglio davanti agli occhiali.
Prima di darmi il permesso di chiedere spiegazioni, annodai i nastri del grembiulino di Adèle, che si erano sciolti. Dopo averle dato un’altra ciambellina e riempito di latte la tazza, dissi, con nonchalance: Mr Rochester non tornerà tanto presto, giusto?. E invece dice che tornerà... fra tre giorni, ossia giovedì prossimo, e non sarà solo.
Non so quanti dei suoi amici delle Piane verranno con lui, ma qui raccomanda di tener pronte tutte le camere più belle e di mettere in ordine la biblioteca e i salotti.
Mi chiede anche di procurarmi nuovo personale di cucina alla Locanda del Re Giorgio di Millcote e dovunque riesca a trovarlo. Le signore si porteranno appresso le loro cameriere e i signori i loro domestici. Insomma, avremo la casa piena. Mrs Fairfax trangugiò la colazione e corse via per cominciare i preparativi.
I tre giorni che seguirono, come annunciato, furono davvero pieni di cose da fare.
Avevo sempre pensato che a Thornfield tutte le stanze fossero pulite e perfettamente in ordine; ma, a quanto pare, mi ero sbagliata.
Vennero assunte tre donne per dare una mano: non avevo mai visto, né mi ricapitò più di vedere, tante persone affaccendarsi a quel modo, a strofinare, spazzolare e lavare pareti, a batter tappeti, a staccare e riappendere quadri, a lustrare specchi e lampadari di cristallo, ad accendere fuochi nelle camere da letto, ad asciugare lenzuola e imbottite davanti ai caminetti.
Adèle non faceva che correre, tutta eccitata, in mezzo a quella baraonda: i preparativi per gli ospiti e l’attesa del loro arrivo sembravano mandarla in estasi.
Pretendeva che Sophie passasse in rassegna tutte le sue toilettes, come lei chiamava i suoi vestitini, rinfrescasse quelle un po’ passées e facesse prendere aria e sistemasse le nuove.
Intanto, continuava a scorrazzare per le stanze, a saltare su e giù dai telai dei letti e a buttarsi sui materassi, sui capezzali e sui guanciali ammucchiati a terra, davanti agli enormi fuochi che scoppiettavano nei caminetti.
Era stata esonerata dai suoi impegni scolastici: infatti Mrs Fairfax aveva insistito perché l’affiancassi nei preparativi, così passavo la giornata in dispensa a dare una mano a lei e alla cuoca; e intanto imparavo a preparare creme, sformati di formaggio e pasticcini francesi, a legare la cacciagione e a guarnire la tortiera con frutta e dolci.
Gli ospiti erano attesi per giovedì pomeriggio intorno alle sei, in tempo per la cena.
In quei giorni non ebbi il tempo di alimentare le mie chimere e fui attiva e allegra come tutti gli altri, anche se non al livello di Adèle.
Eppure, di tanto in tanto, il mio buonumore subiva una doccia fredda e, mio malgrado, venivo catapultata di nuovo nel regno dei dubbi e dei presagi, e delle cupe congetture.
Ripiombavo in questo stato quando mi capitava di vedere la porta delle scale del terzo piano aprirsi lentamente per lasciar passare lei, Grace Poole, con la cuffia ben sistemata, il grembiule bianco e il fazzoletto; quando la seguivo, con lo sguardo, scivolare lungo la galleria, il passo lento attutito dalle pantofole di feltro; quando la vedevo fermarsi davanti alle camere da letto, piene di trambusto e disordine, magari per dare qualche consiglio alla domestica a giornata sul modo migliore di pulire una griglia o di lucidare la mensola di marmo del camino o di togliere le macchie dalle tappezzerie, e poi passare oltre.
Scendeva in cucina una volta al giorno, pranzava, faceva qualche tiro di pipa davanti al focolare e poi tornava su, portandosi appresso il solito boccale di birra scura che poi si sarebbe gustata in privato, nella sua tana buia ai piani superiori. Delle ventiquattr’ore della giornata ne trascorreva una soltanto in compagnia delle altre domestiche, ai piani inferiori. Tutto il resto del tempo lo passava al secondo piano, in qualche stanzetta bassa e rivestita di quercia: se ne stava lì seduta a cucire e, magari, a lanciare la sua terribile risata, sola come un prigioniero nella sua segreta.
Ma la cosa più strana di tutte era che nessuno in casa, a parte me, faceva caso alle sue abitudini o sembrava meravigliarsene; nessuno si chiedeva quale fosse il suo ruolo e quali fossero le sue mansioni; nessuno la compativa per la sua solitudine o il suo isolamento.
Una volta, per sbaglio, mi capitò di sentire parte di una conversazione tra Leah e una delle domestiche a giornata: parlavano di Grace.
Leah aveva detto qualcosa che mi era sfuggito e la domestica commentò: Prenderà un bello stipendio, no?. Sì, disse Leah, vorrei prenderlo anch’io uno stipendio così. Non che mi possa lamentare del mio... a Thornfield sono di manica larga... ma non è nemmeno il quinto di quello che prende Mrs Poole. E mette da parte tutto, perché ogni tre mesi va in banca a Millcote.
Non mi meraviglierei se avesse messo insieme abbastanza risparmi da rendersi indipendente, nel caso volesse licenziarsi; ma secondo me ormai qui è di casa, e poi non ha ancora quarant’anni, è forte e sa fare di tutto.
È troppo presto per smettere di lavorare. Ha le mani d’oro, secondo me, disse la domestica. Ah!
Indubbiamente sa fare il suo lavoro...
non c’è nessuno meglio di lei, replicò Leah, con aria significativa, non c’è nessuno che potrebbe prendere il suo posto...
nemmeno per tutto il denaro che guadagna.
Certo che no! fu la risposta. Mi chiedo se il padrone...
La domestica stava per dire qualcosa; ma proprio in quel momento Leah si voltò e si accorse di me, e subito diede alla compagna una gomitata.
Lei non lo sa?
sentii bisbigliare dalla donna.
Leah scosse la testa e lasciò cadere il discorso.
Tutte le informazioni che riuscii a raccogliere si potevano riassumere così: a Thornfield c’era un mistero e io, da quel mistero, venivo intenzionalmente esclusa. Arrivò giovedì.
Tutti i lavori erano stati portati a termine la sera prima: messi i tappeti, appesi i tendaggi ai baldacchini, stesi i copriletto di un bianco abbagliante, preparati i tavolini da toletta, lucidati i mobili, sistemati i fiori nei vasi.
Le camere e le sale erano le più pulite e splendenti che mano umana potesse ottenere. Anche il vestibolo fu tirato a lucido; e la grande pendola con la cassa intagliata, come pure i gradini e la balaustra della scala, strofinati fino a brillare come cristalli.
In sala da pranzo, la credenza era tutto un luccichio di argenterie, mentre il salotto e il boudoir erano pieni di vasi sfavillanti di fiori esotici.
Giunse il pomeriggio.
Mrs Fairfax sfoderò un abito di raso nero, il più bello che aveva, guanti e orologio d’oro, perché spettava a lei ricevere gli ospiti, accompagnare le signore nelle loro stanze ecc.
Anche Adèle volle essere vestita per l’occasione, anche se a mio parere aveva ben poche possibilità di essere presentata agli ospiti, almeno per quel giorno. A ogni modo, per accontentarla, permisi a Sophie di metterle uno dei suoi abitini di mussola corti e vaporosi. Quanto a me, non avevo alcun bisogno di cambiarmi d’abito, visto che nessuno mi avrebbe invitata ad abbandonare il mio studio-santuario. Perché per me questa stanza era diventata davvero un santuario, un rifugio caldo e accogliente nei momenti di difficoltà.
Era stata una dolce e serena giornata di primavera...
una di quelle giornate, tra fine marzo e inizio aprile, che sorgono a illuminare la terra come araldi dell’estate. Adesso volgeva al suo termine, ma la sera era ancora calda e io ero in aula studio, seduta a lavorare con la finestra aperta. Si sta facendo tardi, disse Mrs Fairfax, entrando in un fruscio di sete.
Per fortuna che ho ordinato la cena per un’ora dopo rispetto a quella indicata da Mr Rochester.
Ormai sono le sei passate. Ho mandato John giù al cancello a vedere se sta arrivando qualcuno. Da lì si vede un bel pezzo di strada, in direzione di Millcote.
Andò alla finestra. Eccolo che torna!
disse.
Allora, John, e poi sporgendosi, ci sono novità?
Stanno arrivando, signora, fu la risposta.
Saranno qui fra dieci minuti. Adèle corse alla finestra.
Io la seguii, rimanendo però da una parte, in modo che, protetta dalla tenda, potessi vedere senza essere vista. I dieci minuti che aveva calcolato John sembrarono interminabili, ma alla fine si udì il rumore delle ruote. Quattro cavalieri galoppavano sul viale, seguiti da due carrozze aperte.
Dentro alla vettura, veli svolazzanti e piume al vento.
Tra i cavalieri, due erano giovani e affascinanti; il terzo era Mr Rochester in groppa a Mesrour, il suo cavallo nero, con Pilot davanti, che gli faceva strada a grandi balzi; al suo fianco cavalcava una signora, ed erano loro due ad aprire il corteo.
L’abito rosso da amazzone della dama toccava quasi terra, il lungo velo ondeggiava nel vento. Tra le sue pieghe trasparenti brillava, di tanto in tanto, un profluvio di riccioli corvini.
Miss Ingram!
esclamò Mrs Fairfax, e corse giù per andare a occupare la sua postazione.
Il corteo, seguendo la curva del viale, svoltò in fretta l’angolo della casa e io lo persi di vista.
Adèle voleva a tutti i costi scendere dabbasso, ma io me la presi sulle ginocchia e le feci capire che non doveva, per nessuna ragione al mondo, pensare di presentarsi al cospetto delle signore, né ora né mai, senza essere stata espressamente invitata, che Mr Rochester si sarebbe arrabbiato molto ecc.
A queste parole, versò qualche lacrima, naturalmente,60 ma, quando vide che mi rabbuiavo, alla fine si rassegnò ad asciugarla.
In quel momento, un allegro vocio salì dal vestibolo: i toni più bassi degli uomini si fondevano armoniosi con gli accenti argentini delle signore e su tutti spiccava la voce sonora, ma non alta, del padrone di Thornfield Hall, che dava il benvenuto sotto il suo tetto ai suoi illustri ed eleganti ospiti.
Poi passi leggeri su per le scale, passi veloci lungo la galleria, risate sommesse e cristalline, porte che si aprivano e si richiudevano e, per un po’, di nuovo il silenzio.
Elles changent de toilettes,61 disse Adèle, che, tutt’orecchi, aveva seguito ogni movimento; e sospirò.
Chez maman, disse, quand il y avait du monde, je le suivais partout, au salon et à leurs chambres; souvent je regardais les femmes de chambre coiffer et habiller les dames, et c’était si amusant: comme cela on apprend.62 Hai fame, Adèle? Mais oui, mademoiselle: voilà cinq ou six heures que nous n’avons pas mangé.63 E allora, mentre le signore sono nelle loro stanze, andrò di sotto a prenderti qualcosa da mangiare.
Uscii cauta dal mio rifugio e presi una scala di servizio che portava direttamente in cucina.
Là era tutto fuoco e fermento: la zuppa e il pesce erano all’ultima fase di preparazione e la cuoca era china sui suoi crogioli in uno stato mentale e fisico che minacciava un’imminente autocombustione. Nel quartiere della servitù c’erano due cocchieri e tre domestici degli ospiti in piedi o seduti attorno al fuoco.
Le cameriere, immagino, dovevano essere di sopra con le loro padrone. I nuovi domestici fatti venire da Millcote si davano da fare per ogni dove.
Facendomi strada in mezzo a quel caos, finalmente raggiunsi la dispensa, m’impadronii di un pollo freddo, un panino, qualche pasticcino, un paio di piatti, un coltello e una forchetta, e col mio bottino battei in rapida ritirata.
Avevo appena raggiunto la galleria e stavo giusto per chiudermi alle spalle la porta di servizio, quando un mormorio sempre più fitto mi avvertì che le signore stavano per uscire dalle loro stanze.
Non potevo arrivare in aula studio senza passare davanti ad alcune di quelle porte e senza correre il rischio di essere sorpresa con il mio carico di provviste; così restai ferma in fondo alla galleria, perché quel punto, essendo senza finestre, era buio.
Buio fitto, in quel momento, con il sole ormai tramontato e il crepuscolo incombente. A una a una le camere lasciarono uscire le loro belle ospiti. A una a una vennero fuori, tutte gioiose e leggiadre, gli abiti come squarci di luce nella penombra.
Si fermarono un momento dall’altra parte della galleria a chiacchierare con toni dolci e sommessi, ma pieni di brio; poi scesero le scale, silenziose come una nebbia leggera e luminosa che scivola giù, lungo il pendio di una collina.
La loro apparizione mi aveva lasciato addosso una sensazione di nobile eleganza, una sensazione che non avevo mai provato prima.
Trovai Adèle che sbirciava dalla porta socchiusa dell’aula studio.
Che belle signore! esclamò in inglese.
Oh, come vorrei andare da loro! Che dite, Mr Rochester ci manderà a chiamare, dopo cena? No, non credo proprio.
Mr Rochester ha altro a cui pensare.
Lascia perdere le signore, per stasera; forse le vedrai domani.
Ecco la tua cena.
Era davvero affamata, così il pollo e i pasticcini servirono a distrarre la sua attenzione per un po’.
Avevo fatto bene ad assicurarmi quelle provviste, altrimenti tutte e tre io, lei e Sophie, a cui diedi una parte del nostro pasto avremmo rischiato di non mangiare affatto.
Dabbasso erano tutti troppo indaffarati per pensare a noi.
Il dessert non fu servito prima delle nove e alle dieci i camerieri correvano ancora avanti e indietro con vassoi e tazze di caffè.
Permisi ad Adèle di restare alzata molto più del solito, visto che sosteneva che non sarebbe di certo riuscita a dormire finché, di sotto, avessero continuato ad aprire e chiudere le porte e a far chiasso. Inoltre, aggiunse, Mr Rochester avrebbe potuto mandarla a chiamare proprio quando lei si era già svestita, et alors quel dommage!.64 Finché non si stancò, le raccontai delle favole; poi, per distrarla, la portai a fare un giro nella galleria.
La lampada del vestibolo, adesso, era accesa; così, sporgendosi dalla balaustra, si divertì a osservare l’andirivieni della servitù. Sul tardi, dal salotto, dove avevano trasferito il pianoforte, salirono note musicali; io e Adèle ci sedemmo sull’ultimo gradino delle scale per ascoltare.
Dopo un po’, alla vasta gamma di suoni dello strumento si unì una voce. A cantare era una donna e le sue note erano davvero soavi. L’assolo finì, seguì un duetto e poi un canone a più voci; un gioioso brusio di chiacchiere riempiva gli intervalli.
Restai a lungo in ascolto e, a un certo punto, mi accorsi che il mio orecchio era tutto teso a scandagliare quel miscuglio di suoni, tentando di distinguere, nella confusione, la voce di Mr Rochester.
Quando, poco dopo, ci riuscii, provai a tradurre in parole quei toni, resi indistinti dalla distanza. La pendola suonò le undici.
Guardai Adèle, che nel frattempo aveva appoggiato la testa sulla mia spalla: gli occhi le si chiudevano, così la presi in braccio e la portai a letto.
Era quasi l’una quando signori e dame si ritirarono nelle proprie stanze. Il giorno dopo fu bel tempo, proprio come il giorno prima. La comitiva dedicò l’intera giornata a un’escursione nei dintorni. Partirono tutti di buon’ora, chi a cavallo, chi in carrozza. Io assistetti sia alla partenza che al ritorno. Miss Ingram, come il giorno avanti, era l’unica donna che cavalcava; e, come il giorno avanti, Mr Rochester galoppava al suo fianco. I due si tenevano un po’ in disparte rispetto agli altri. Lo feci notare a Mrs Fairfax, che era con me alla finestra.
Avete detto che è impossibile che pensino di sposarsi, dissi, ma è evidente che Mr Rochester preferisca lei a tutte le altre.
Sì, è vero. Senza dubbio ne è affascinato. E lei da lui, aggiunsi, guardate come inclina la testa verso di lui! È come se gli stesse facendo qualche confidenza. Vorrei poterla vedere in viso; finora non ci sono mai riuscita, nemmeno di sfuggita. La vedrete stasera, rispose Mrs Fairfax. Ho fatto notare a Mr Rochester quanto Adèle desideri conoscere le signore e lui ha detto: ‘Oh! Fatela venire in salotto dopo cena e chiedete a Miss Eyre di accompagnarla’. Sì, l’avrà detto solo per educazione. Sono certa che non è necessario che io ci vada, risposi.
Infatti, gli ho fatto presente che non eravate abituata a queste situazioni mondane e che magari non vi avrebbe fatto piacere ritrovarvi in mezzo a una comitiva così allegra, di cui non conoscevate nessuno.
E lui ha risposto, tagliando corto come al solito: ‘Sciocchezze!
Se fa obiezioni, specificatele che è un mio preciso desiderio; e se si rifiuta ancora, ditele pure che andrò a prenderla io, anche contro la sua volontà’.
Non gli darò questo disturbo, risposi. Andrò, se proprio non posso farne a meno; ma non è una cosa che faccio volentieri.
Ci sarete anche voi, Mrs Fairfax?
No, ho chiesto se poteva dispensarmi dall’andare e lui ha accolto la mia richiesta. Vi spiegherò come evitare l’imbarazzo di un ingresso ufficiale, che è la parte più spiacevole dell’intera faccenda.
Dovete andare in salotto quando non c’è nessuno, prima che le signore si siano alzate da tavola, e scegliervi un angolino tranquillo a vostro piacimento.
Una volta entrati gli uomini, non occorre che vi tratteniate a lungo, a meno che non ne abbiate voglia.
Basta che Mr Rochester vi veda e poi potete pure svignarvela... nessuno ci farà caso. Che voi sappiate, queste persone rimarranno ancora a lungo?
Forse due o tre settimane, certo non di più.
Dopo le vacanze di Pasqua, sir George Lynn, che di recente è stato eletto membro del parlamento per Millcote, dovrà recarsi in città per occupare il suo seggio.
Secondo me, Mr Rochester lo accompagnerà; è già strano che sia rimasto a Thornfield tutto questo tempo. Non fu senza una certa trepidazione che vidi avvicinarsi l’ora in cui avrei dovuto presentarmi in salotto insieme alla mia protetta.
Adèle, dopo aver saputo che, quella sera, avrebbe conosciuto le signore, era stata tutto il giorno in estasi; e finché Sophie non cominciò a vestirla non ci fu verso di tranquillizzarla un poco.
A quel punto, l’importante rituale dei preparativi la calmò del tutto e, non appena ebbe i riccioli sistemati in tanti bei boccoli spioventi, il vestitino di raso rosa addosso, la lunga cintura annodata su un fianco e i mezziguanti di pizzo alle mani, si fece grave e severa come un giudice.
Non ci fu alcun bisogno di raccomandarle di non sciuparsi il vestito o l’acconciatura: una volta pronta, si sedette composta sulla sua seggiolina, facendo prima attenzione a sollevare la gonna di raso per paura che si sgualcisse, e mi promise che non si sarebbe mossa di lì finché non fossi stata pronta.
Fu presto fatto: infilai in un attimo il mio vestito più bello e in un attimo mi sistemai i capelli e mi appuntai l’unico gioiello che possedevo, la spilla di perle.
A quel punto, scendemmo.
Per fortuna il salotto aveva un altro ingresso, oltre a quello della sala dove tutti gli ospiti stavano cenando.
Quando arrivammo, il locale era deserto; nel caminetto di marmo ardeva, silenzioso, un grande fuoco e le candele di cera brillavano lucenti in solitudine tra i magnifici fiori che ornavano i tavoli.
La tenda cremisi pendeva davanti all’arco e, per quanto sottile fosse lo schermo che questo tessuto creava fra noi e gli ospiti della sala accanto, quelli parlavano a voce così bassa che delle loro conversazioni non si poteva distinguere nient’altro che un mormorio soffocato.
Adèle, che sembrava ancora completamente rapita dalla solennità del momento, si mise a sedere, senza dire una parola, sullo sgabellino che le indicai.
Io mi ritirai sul sedile della finestra, presi un libro da un tavolo vicino e provai a leggere.
Adèle portò ai miei piedi lo sgabello e dopo un po’ mi toccò un ginocchio.
Che c’è, Adèle?
Est-ce que je ne puis pas prendre une seule de ces fleurs magnifiques, mademoiselle? Seulement pour compléter ma toilette.65 Pensi troppo alla tua toilette, Adèle, ma puoi avere il tuo fiore.
Presi una rosa da un vaso e gliela appuntai alla cintura.
Sospirò un sospiro di ineffabile soddisfazione, come se la coppa della sua felicità fosse ormai colma.
Mi voltai da un’altra parte per nascondere un sorriso che non riuscii a trattenere: c’era qualcosa di comico e triste al tempo stesso in quella piccola parigina, nel suo fervido e istintivo culto per l’eleganza.
In quel momento, si udì un leggero rumore di sedie smosse nella sala accanto; fu sollevata la tenda dell’arco e apparve, al di là, la sala da pranzo, con il lampadario che riversava la sua luce sull’argenteria e sui cristalli di un magnifico servizio da dessert sulla lunga tavolata; un gruppo di dame comparve sotto l’arco, entrò nel salotto e la tenda ricadde dietro di loro.
Erano soltanto in otto; eppure, mentre avanzavano compatte, non so per quale ragione mi sembrarono di più.
Alcune erano piuttosto alte, molte erano vestite di bianco, tutte indossavano ricchi e vaporosi strascichi che parevano mettere in risalto le loro figure come l’alone di nebbia mette in risalto la luna.
Mi alzai e le salutai con un inchino: un paio risposero con un lieve cenno della testa, le altre si limitarono a squadrarmi.
Si sparpagliarono per la sala e l’evanescente leggerezza dei loro movimenti mi fece pensare a una distesa soffice e lanosa di uccelli bianchi.
Alcune si abbandonarono, semidistese, sui sofà e sulle ottomane, altre si chinarono sui tavoli a esaminare i libri e i fiori, altre ancora si radunarono attorno al fuoco: parlavano tutte in un tono sommesso ma cristallino, che forse era il loro tono abituale.
Più tardi venni a sapere i loro nomi, per cui ora posso presentarle.
Innanzitutto, c’erano Mrs Eshton e le due figlie.
La madre era stata senz’altro una bella donna e si manteneva ancora bene.
Delle figlie, la maggiore, Amy, era alquanto minuta: ingenua e infantile nel viso e nei modi, ma con un fisico provocante; l’abito di mussola bianco e la cintura azzurra che indossava le stavano benissimo.
La seconda, Louisa, era più alta e più elegante e aveva un visino molto grazioso, di quelli che in Francia chiamano minois chiffonné.66 Entrambe le sorelle erano candide come gigli.
Lady Lynn era un colosso di donna sui quarant’anni, impettita e altezzosa, con un vistoso abito lungo di raso cangiante.
I suoi lucenti capelli neri splendevano all’ombra di una piuma azzurra, stretti da un diadema di gemme. Mrs Dent, la moglie del colonnello, era meno appariscente, ma più signorile all’apparenza. Era una figurina sottile, con il viso pallido e delicato e i capelli biondi.
Il suo vestito di raso nero, la sciarpa di prezioso pizzo straniero e le sue perle mi piacquero più del fulgore arcobaleno della nobildonna. Ma le tre che si distinguevano di più in parte, forse, perché erano le più alte di tutte erano la vedova lady Ingram e le figlie, Blanche e Mary.
Tutte e tre appartenevano alla categoria delle donne più alte. La vedova poteva essere tra i quaranta e i cinquanta, ma era ancora una bella donna, aveva ancora i capelli neri e i denti perfetti, a vederli.
I più l’avrebbero definita una donna splendida per la sua età.
E in effetti lo era, almeno dal punto di vista fisico; ma il suo portamento e il suo volto erano espressione di un’alterigia quasi insopportabile. Aveva lineamenti romani e un doppio mento che faceva tutt’uno con il collo monolitico.
Tutto il suo volto appariva non solo gonfio e spento, ma persino solcato dalla superbia; e il mento era tenuto, da quello stesso atteggiamento, in una posizione eretta pressoché innaturale.
Anche lo sguardo era crudele e duro, e mi ricordava quello di Mrs Reed. Quando parlava, aveva un tono enfatico e una voce profonda, con inflessioni molto pompose, molto dogmatiche...
molto insopportabili, per farla breve.
L’abito, di velluto cremisi, e lo scialle di stoffa indiana intessuta d’oro, avvolto a mo’ di turbante, le conferivano una vera e propria dignità imperiale . Blanche e Mary erano di uguale statura, dritte e slanciate come pioppi. Mary era troppo magra per la sua altezza, mentre Blanche sembrava la statua della dea Diana.
Naturalmente la osservavo con particolare interesse.
Prima di tutto, volevo vedere se era come me l’aveva descritta Mrs Fairfax; poi, se assomigliava alla miniatura di fantasia che avevo dipinto; e infine lo confesso!
se poteva piacere a Mr Rochester.
Per quanto riguardava l’aspetto esteriore, corrispondeva in tutto e per tutto sia al mio dipinto sia alla descrizione di Mrs Fairfax.
Il nobile busto, le spalle spioventi, il collo aggraziato, gli occhi scuri e i riccioli neri c’erano tutti; ma il viso? Il suo viso era come quello della madre, solo più giovane e senza rughe: la stessa fronte bassa, gli stessi lineamenti alteri, lo stesso orgoglio.
Ma non un orgoglio così mesto!
Rideva in continuazione, di un riso sarcastico; la stessa identica espressione sprezzante che increspava di solito l’arco delle sue labbra.
Si dice che il genio sia consapevole del proprio valore.
Non so dire se Miss Ingram fosse un genio, ma di sicuro era consapevole del proprio valore...
molto consapevole. Cominciò a parlare di botanica con la gentile Mrs Dent. A quanto sembrava, Mrs Dent non era molto ferrata in materia.
Però, come disse, le piacevano i fiori, specie quelli selvatici; invece Miss Ingram era ferrata eccome, e sfoderò tutte le parole che conosceva, dandosi un sacco di arie.
Ben presto mi resi conto che stava, per dirla con un’espressione popolare, prendendo in giro Mrs Dent, ossia si faceva beffe della sua ignoranza, e che la sua presa in giro poteva anche essere abile, ma di sicuro era poco rispettosa. Poi suonò: la sua esecuzione fu eccellente; e cantò: aveva una bella voce; parlò in francese con la madre: un ottimo francese, molto fluido e con un buon accento.
Mary aveva un’espressione più dolce e aperta di Blanche; lineamenti più delicati e un colorito un po’ più chiaro .
Ma a Mary mancava la vitalità. Il suo viso non aveva espressività e gli occhi erano spenti. Non aveva nulla da dire e, dopo essersi seduta, rimase ferma come una statua nella sua nicchia. Le due sorelle erano completamente vestite di bianco. Mi chiesi se Miss Ingram potesse essere davvero la donna che Mr Rochester avrebbe scelto di sposare. Difficile dirlo... non conoscevo i suoi gusti in fatto di bellezza femminile.
Se gli piaceva la maestosità, lei maestosa lo era di sicuro; e poi era piena di doti e di spirito.
A mio parere, la maggior parte degli uomini l’avrebbe ammirata.
E che lui l’ammirasse, l’avevo visto con i miei occhi, o almeno così mi sembrava. Per eliminare anche l’ultima ombra di dubbio, non mi rimaneva che vederli insieme.
Non devi credere, lettore, che per tutto questo tempo Adèle se ne fosse stata ferma e seduta sullo sgabello ai miei piedi; quando le signore erano entrate, lei si era alzata ed era andata verso di loro, aveva fatto una gran riverenza e aveva detto, seria seria: Bon jour, mesdames.
E Miss Ingram aveva abbassato lo sguardo su di lei con aria ironica e aveva esclamato: Oh, che bambolina!.
Lady Lynn aveva notato: Sarà la pupilla di Mr Rochester, la bambina francese di cui parlava.
Mrs Dent le aveva stretto gentilmente la mano e le aveva dato un bacio.
Amy e Louisa Eshton avevano esclamato, all’unisono: Che amore di bambina!.
E poi l’avevano invitata a sedersi con loro su un sofà, ed eccola lì, piazzata in mezzo a loro, a chiacchierare ora in francese ora nel suo inglese stentato, a calamitare l’attenzione non solo delle signorine più giovani, ma anche di Mrs Eshton e di lady Lynn, e a farsi coccolare a più non posso.
Finalmente arriva il caffè e i signori vengono invitati in salotto.
Io sono seduta nell’ombra, se di ombra si può parlare in questa sala sfavillante di luci, seminascosta dietro la tenda della finestra.
Di nuovo la tenda sotto l’arco si apre ed entrano i signori.
L’ingresso di tanti signori, tutti in una volta, ha qualcosa di estremamente maestoso, come prima quello delle signore.
Sono tutti vestiti di nero; i più sono alti, alcuni sono giovani.
Henry e Frederick Lynn sono proprio due damerini tirati a lucido e il colonnello Dent è un distinto uomo d’armi.
Mr Eshton, il magistrato del distretto, è un vero gentiluomo, con i capelli bianchissimi e le sopracciglia e i favoriti ancora scuri che gli danno una certa aria da père noble de théâtre.67 Lord Ingram, come le sue sorelle, è molto alto; e bello come loro, ma con la stessa aria apatica e indifferente di Mary.
Sembra avere più lunghezza di braccia e gambe che linfa vitale o prontezza di spirito. E dov’è Mr Rochester? È l’ultimo ad arrivare. Io non sto guardando verso l’arco, eppure lo vedo entrare.
Cerco di concentrare la mia attenzione sui punti del mio uncinetto, sulle maglie della borsetta che sto facendo... voglio pensare solo al lavoro che ho fra le mani, vedere solo le perline d’argento e i fili di seta che ho in grembo.
Ma scorgo comunque la sua figura, nitidamente, e non posso fare a meno di ricordare il momento in cui l’ho visto l’ultima volta; quando, dopo avergli reso, a suo dire, un servizio così indispensabile, lui, la mia mano nella sua e il suo sguardo dentro al mio, mi fissava con occhi che rivelavano un cuore traboccante e smanioso di straripare.
E io, in quelle emozioni, ero parte in causa. Come eravamo stati vicini, in quel momento!
Cos’era accaduto, poi, perché il nostro rapporto cambiasse così?
Eppure ora come siamo distanti, quasi fossimo due estranei!
Così estranei che non mi aspettavo nemmeno che venisse a parlarmi.
E non mi meravigliai quando, senza degnarmi di uno sguardo, andò a sedersi dall’altra parte della stanza e si mise a conversare con alcune signore.
Non appena mi resi conto che la sua attenzione era rivolta a queste signore e che potevo guardarlo senza essere vista, i miei occhi furono calamitati involontariamente verso il suo volto; non riuscivo a controllarli: le palpebre rimanevano alzate e le iridi lo fissavano.
Lo guardavo e guardarlo mi procurava un piacere intenso, un piacere delicato ma amaro; oro puro con una punta d’angoscia di acciaio: lo stesso piacere di chi muore di sete e sa che il pozzo verso cui si è trascinato è avvelenato, eppure si china a bere qualche sorso di quel nettare divino.
È proprio vero che la bellezza è negli occhi di chi guarda.
Il volto spento e olivastro, la fronte squadrata e massiccia, le folte sopracciglia corvine, gli occhi profondi, i lineamenti marcati, la bocca ferma e severa del mio padrone energia, risolutezza, determinazione allo stato puro non erano belli nel senso canonico del termine, ma per me erano bellissimi: esercitavano un ascendente, un fascino che mi dominava completamente e sottraeva i miei sentimenti al mio controllo e li assoggettava al suo.
Avevo fatto di tutto per non amarlo. Chi legge sa che avevo provato in ogni modo a estirpare dal mio animo i germi di un amore appena nato; e adesso mi era bastato rivederlo un momento perché quel sentimento tornasse di nuovo, incontrollato, più vivo e più forte di prima!
Quell’uomo mi costringeva ad amarlo senza neppure guardarmi.
Lo confrontai con gli altri ospiti.
Che cosa era la grazia galante dei Lynn, la languida eleganza di lord Ingram o anche la signorilità militare del colonnello Dent, in confronto a quella vitalità innata e a quell’energia allo stato puro?
Il loro aspetto, le loro espressioni non mi dicevano niente, anche se sapevo che la maggior parte degli osservatori li avrebbero giudicati attraenti, belli e imponenti; mentre sarebbero stati tutti d’accordo nel ritenere sgraziati i lineamenti di Mr Rochester e malinconico il suo sguardo.
Li osservavo sorridere e ridere, ma non mi facevano nessuna impressione. La luce delle candele possedeva più anima dei loro sorrisi; il tintinnio della campanella aveva più senso delle loro risate. Guardavo il sorriso di Mr Rochester: i suoi lineamenti severi si ammorbidivano, i suoi occhi si facevano luminosi e gentili, la luce che avevano dentro profonda e soave. Parlava, in quel momento, con Louisa e Amy Eshton. Mi sbalordiva vedere con quale calma le due ragazze accoglievano il suo sguardo, quello stesso sguardo che a me sembrava così penetrante. Mi sarei aspettata che abbassassero gli occhi o si facessero rosse, ma in fondo in fondo fui contenta di scoprire che quello sguardo non le toccava affatto.
Non rappresenta per loro ciò che è per me, pensai. Non è della loro razza. È della mia, ne sono convinta... sì, lo sento... io e lui ci assomigliamo...
conosco il linguaggio del suo volto e dei suoi gesti; sebbene la condizione sociale e quella economica creino tra noi una distanza incolmabile, c’è qualcosa nel mio cervello e nel cuore, nelle vene e nei nervi che, virtualmente, mi rende tanto simile a lui.
Non ho detto, appena qualche giorno fa, che, a parte lo stipendio, non c’era niente che mi legava a lui?
È vero o no che mi sono imposta di non pensare più a lui, se non come al mio datore di lavoro?
Bestemmie contro natura!
Tutte le mie emozioni più belle, le più vere e intense, convergono istintivamente verso di lui. So di dover nascondere i miei sentimenti.
Devo soffocare la speranza, devo ricordarmi che lui non può interessarsi a me.
Perché quando sostengo di essere della sua razza, non voglio dire che ho la sua forza, il suo ascendente, il suo fascino o il suo magnetismo; significa soltanto che ho in comune con lui certi gusti e certi sentimenti.
Devo, quindi, ripetermi continuamente che siamo divisi per sempre... e tuttavia, finché non smetterò di respirare e pensare, io devo amarlo.
Viene servito il caffè.
Le signore, dopo l’ingresso degli uomini, sono diventate vivaci come allodole; la conversazione si è fatta frizzante e allegra.
Il colonnello Dent e Mr Eshton discutono di politica; le mogli ascoltano.
Le due orgogliose vedove, lady Lynn e lady Ingram, confabulano fra loro.
Sir George che, tra l’altro, ho dimenticato di descrivere –, un gentiluomo di campagna, un omone che è il ritratto della salute, è in piedi davanti al loro sofà, la tazza di caffè in mano, e di tanto in tanto dice una parola.
Mr Frederick Lynn si è seduto accanto a Mary Ingram e le mostra le incisioni di uno splendido volume; lei le guarda, sorride ogni tanto, ma parla poco.
L’alto e flemmatico lord Ingram è appoggiato, con le braccia conserte, allo schienale della poltrona dov’è seduta la minuta e vivace Amy Eshton; lei gli getta occhiate fugaci, di sotto in su, e cinguetta come uno scricciolo: lui le piace più di Mr Rochester.
Henry Lynn ha occupato un’ottomana ai piedi di Louisa e cerca di parlare in francese con Adèle, che gli è seduta accanto; Louisa ride dei suoi strafalcioni.
E invece, Blanche Ingram con chi farà coppia?
È in piedi, sola, davanti al tavolo, graziosamente curva su un album.
Sembra che aspetti di essere cercata; ma non vuole aspettare troppo e dopo un po’ sceglie da sé il proprio compagno.
Mr Rochester ha lasciato le Eshton e ora è in piedi accanto al caminetto, solo come è sola lei accanto al tavolo.
Lo raggiunge e si posiziona al lato opposto del camino. Mr Rochester, credevo che i bambini non vi piacessero!
E infatti non mi piacciono.
Allora, perché vi siete preso carico di quella bambolina lì?, e indica Adèle.
Dove l’avete pescata?
Non l’ho pescata; me l’hanno affidata. Avreste dovuto mandarla in collegio.
Non me lo posso permettere; i collegi sono troppo cari!
Ma come?
Le avete preso un’istitutrice, mi pare!
Poco fa ho visto che con la bambina c’era una persona...
se n’è andata? Ah, no!
È ancora lì, dietro la tenda della finestra. Insomma, immagino che la paghiate. Secondo me, alla fine vi costerà uguale... o magari di più, perché, oltre alla bambina, dovete mantenere anche lei. Temetti o dovrei dire sperai?
che quell’allusione avrebbe spinto Mr Rochester a guardare dalla mia parte; e, senza volerlo, mi ritirai ancor più nell’ombra.
Ma lui non si voltò. Non ci avevo pensato, disse con indifferenza, guardando dritto davanti a sé.
No, voi uomini non pensate mai all’economia e al buonsenso.
Dovreste sentire cosa dice la mamma, in fatto di istitutrici: io e Mary, quand’eravamo piccole, ne abbiamo avute, credo, almeno una dozzina; per metà erano odiose e le altre ridicole, e tutte delle vere e proprie arpie...
non è vero, mamma? Hai detto qualcosa, tesoro mio?
La fanciulla, così rivendicata come proprietà personale della vedova, ripeté la domanda spiegandosi meglio.
Mia cara, non parlarmi di istitutrici; la sola parola mi innervosisce. La loro incompetenza e i loro capricci sono stati per me un vero e proprio martirio.
Ringrazio il Cielo di non dover avere più niente a che fare con loro!
Mrs Dent si chinò verso questa pia signora e le bisbigliò qualcosa all’orecchio.
A giudicare dalla risposta, suppongo che le avesse ricordato che in sala era presente un esemplare di quella razza colpita da anatema.
Tant pis!68 le rispose sua Signoria.
Magari le giovasse!
Poi aggiunse, a voce più bassa, ma ancora abbastanza forte perché io potessi sentire: L’ho osservata; me ne intendo di fisionomia, e nella sua ho ravvisato tutte le pecche della categoria a cui appartiene.
E quali sarebbero, signora?
domandò Mr Rochester a voce alta.
Ve le dirò in privato, replicò lei, dimenando per tre volte il turbante in modo molto eloquente.
Ma a quel punto la mia curiosità avrà perso l’appetito.
Vuole il suo cibo, e lo vuole subito. Chiedetelo a Blanche, che vi è più vicina.
Oh, non rimbalzare a me la domanda, mamma!
Io ho una sola cosa da dire sull’intera tribù: sono un flagello.
Non che abbia mai sofferto molto a causa loro; ho sempre saputo rovesciare la situazione a mio favore.
Che scherzetti le abbiamo combinato, io e Theodore, alla nostra Miss Wilson, a Mrs Grey e a Madame Joubert!
Mary era sempre troppo indolente per partecipare attivamente ai nostri complotti. Ma i tiri migliori li abbiamo giocati a Madame Joubert! Miss Wilson, poveretta, era una tipa malaticcia, piagnucolosa, sempre giù di morale, che ti faceva passare la voglia di metterla fuori combattimento. E Mrs Grey era rozza e coriacea e non c’era nulla che la scalfisse. Ma la povera Madame Joubert!
Me la vedo ancora, tutta rossa di collera, al colmo dell’esasperazione, quella volta che, dopo aver rovesciato il tè, sbriciolato il pane imburrato e lanciato in aria i libri, avevamo cominciato a fare un baccano infernale sbattendo i righelli sui banchi e le molle contro il parafuoco.
Theodore, te lo ricordi come ci divertivamo?
Sìì, certo che me lo ricordo, rispose lord Ingram, strascicando le parole, e quella racchia sparuta ci gridava ‘Oh, brutte pesti che non siete altro!’... e allora noi le facevamo la predica sulla sua presunzione di voler insegnare qualcosa a dei giovincelli in gamba come noi, lei che era così ignorante.
Sì, è vero. E ti ricordi, Tedo, che ti aiutavo a perseguire in termini di legge il tuo precettore, quella faccia smunta di Mr Vining... il parroco con la pipita, come lo chiamavamo noi? Lui e Miss Wilson si presero la libertà di innamorarsi...
o almeno così ci sembrò; li sorprendemmo a scambiarsi tenere occhiate e sospiri che interpretammo come indizi de la belle passion e, ve l’assicuro, la scoperta divenne subito di dominio pubblico.
Usammo tale scoperta come una sorta di leva per far scivolare via da casa nostra quei due pesi morti. E appena la cara mamma ebbe sentore della cosa, trovò che era una faccenda riprovevole.
Non è così, mammina cara?
Certo, gioia mia. E avevo le mie buone ragioni, credi a me.
Ci sono mille motivi per non tollerare nemmeno un momento, in una casa per bene, relazioni tra istitutrici e precettori.
Il primo... Ti prego, mammina! Risparmiaci l’elenco!
Au reste,69 lo conosciamo tutti: pericolo di cattivo esempio per bambini innocenti, distrazione e conseguente insolvenza dei propri doveri da parte degli innamorati, mutua alleanza e sostegno reciproco, conseguente sicumera e relativa sfrontatezza, fino ad arrivare all’ammutinamento e all’esplosione finale.
Dico bene, baronessa Ingram di Ingram Park? Fiorellino mio, tu dici sempre bene.
E allora non c’è altro da aggiungere.
Cambiamo argomento.
Amy Eshton non sentì queste ultime parole, o forse non vi fece caso, e aggiunse con la sua voce delicata e infantile: Anch’io e Louisa avevamo l’abitudine di tormentare la nostra istitutrice; ma lei era così buona che sopportava tutto senza battere ciglio.
Non si arrabbiava mai con noi, vero Louisa?. No, mai. Potevamo fare tutto quello che volevamo: rovistare sul suo tavolo e nel suo cestino da lavoro, rivoltare i suoi cassetti... e lei era sempre così accomodante che ci dava tutto quello che chiedevamo.
Immagino, disse Miss Ingram, torcendo il labbro in un sorriso sarcastico, che adesso ci toccherà sorbirci un compendio delle gesta di tutte le istitutrici esistenti.
Per evitare questo supplizio, vi ripropongo di cambiare argomento. Mr Rochester, appoggia la mia mozione?
Signorina, vi sosterrò su questo punto, come su qualsiasi altro.
Allora spetta a me portare avanti la mozione. Signor Eduardo,70 siete in voce questa sera?
Donna Bianca, se lo comandate, lo sarò.
E allora, signore, vi ordino regalmente di lustrare ben bene i polmoni e gli altri organi vocali, perché saranno presto richiesti al servizio della vostra sovrana.
Chi non vorrebbe essere il Rizzio71 di una così divina Maria?
Rizzio un fico secco!
esclamò lei, scuotendo la testa con tutti i suoi ricci, mentre si avvicinava al piano.
Secondo me, il liutista Davide doveva essere un tipo insulso; preferisco il fosco Bothwell.72 Per me, un uomo non vale niente se non ha in sé una punta di demonio; la storia può dire quel che vuole sul conto di James Hepburn, ma io credo che fosse proprio uno di quegli uomini fieri e selvaggi, un po’ banditi e un po’ eroi, a cui avrei concesso volentieri la mia mano.
Signori, avete sentito?
Chi di voi assomiglia di più a Bothwell?
domandò a gran voce Mr Rochester.
Direi che la scelta dovrebbe ricadere su di voi, disse il colonnello Dent.
Sul mio onore, vi sono infinitamente grato, fu la risposta.
Miss Ingram, che nel frattempo si era seduta al pianoforte, leggiadra e piena di sé, spiegando il suo vestito candido su ampiezze regali, cominciò un brillante preludio, ma senza smettere di parlare.
Quella sera appariva in splendida forma; le sue parole e il suo modo di fare sembravano avere il comune obiettivo di suscitare, nei presenti, non solo ammirazione, ma anche meraviglia: evidentemente aveva tutta l’intenzione di far colpo sull’uditorio con qualcosa di molto forte e audace.
Oh, sono così stufa dei giovanotti d’oggi!
esclamò, facendo scorrere energicamente le dita sulla tastiera.
Poveri piccini indifesi, che non sanno muovere un passo oltre il cancello del parco di papà e nemmeno avvicinarvisi senza il permesso e la protezione della mamma!
Tutti assorti nel prendersi cura dei loro bei musetti, delle manine bianche e dei piedini; come se un uomo avesse qualcosa a che fare con la bellezza!
Come se la grazia non fosse una prerogativa tutta femminile, una peculiarità esclusiva, un patrimonio legittimo della donna! Una donna brutta è una macchia sul bel volto del creato, su questo non ci piove.
Ma quanto agli uomini, le uniche qualità che devono preoccuparsi di avere sono la forza e il coraggio.
Il loro motto sia: ‘Caccia, spara e combatti’. Tutto il resto sono quisquilie. Ecco, se fossi un uomo, sarebbe questo il mio emblema.
Se mai dovessi sposarmi, continuò dopo una pausa che nessuno interruppe, non voglio trovare in mio marito un avversario, ma uno sfondo su cui poter risaltare.
Non tollererò rivali accanto al mio trono; esigerò l’esclusiva sulle attenzioni. Mai e poi mai la sua devozione sarà spartita tra me e la sua immagine riflessa allo specchio. E ora cantate, Mr Rochester, e io vi accompagnerò.
Sono tutto obbedienza, fu la risposta.
Allora cominciamo con una canzone corsara.
Lo sapete, no, che ho un debole per i corsari!
Quindi, cantate con spirito.73 Gli ordini che escono dalle labbra di Miss Ingram infonderebbero spirito pure a una brocca di latte annacquato.
E allora fate attenzione, perché se non sarò soddisfatta della vostra esecuzione, vi svergognerò mostrandovi come andrebbero cantate queste cose.
Ma questo è offrire un premio all’incapacità!
A questo punto ce la metterò tutta per cantare male. Gardez-vous en bien!74 Se lo farete apposta, escogiterò una degna punizione.
Miss Ingram dovrebbe essere clemente, perché ha il potere di infliggere castighi che vanno ben oltre ogni umana capacità di sopportazione.
Eh?
Spiegatevi!
ingiunse la ragazza. Perdonatemi, mia cara, ma non c’è bisogno di spiegazioni.
Il vostro raffinatissimo intuito dovrebbe saperlo che un solo vostro sguardo accigliato equivarrebbe a una pena capitale.
Cantate!
disse e, posate le mani sul piano, iniziò un accompagnamento vivace con spirito. Questo è il momento giusto per svignarmela, pensai; ma le note che tagliarono l’aria mi bloccarono.
Mrs Fairfax mi aveva detto che Mr Rochester aveva una bella voce.
E ce l’aveva davvero: una pastosa e potente voce di basso, nella quale metteva tutto il suo sentimento e la sua forza; una voce che attraverso l’orecchio arrivava dritta al cuore e lì risvegliava strane sensazioni.
Restai finché non svanì il riverbero, profondo e intenso, dell’ultima nota...
finché il flusso della conversazione, interrottosi per un istante, non ebbe ripreso il suo corso.
Allora abbandonai il mio angolino sicuro e uscii dalla porta laterale, che per fortuna era vicina.
Di lì un angusto corridoio conduceva nel vestibolo.
Nell’attraversarlo mi accorsi che mi si era slacciato il cinturino di una scarpa; mi fermai ad allacciarlo, inginocchiandomi sul tappetino ai piedi delle scale.
Sentii la porta della sala da pranzo aprirsi; ne uscì un uomo. Rialzandomi in fretta, mi trovai faccia a faccia con lui: era Mr Rochester.
Come state?
chiese. Benissimo, signore. Perché, quand’eravate in salotto, non siete venuta a parlarmi?
Pensai che avrei potuto fargli la stessa domanda, ma decisi di non prendermi quella libertà.
Così risposi: Non volevo disturbarvi, signore.
Sembravate così occupato!.
Che cosa avete fatto durante la mia assenza?
Niente di particolare.
Ho dato lezione ad Adèle, come al solito. E siete diventata molto più pallida del solito... me ne sono accorto subito, appena vi ho vista.
Che cosa vi succede? Assolutamente niente, signore. Avete forse preso freddo la notte che mi avete quasi affogato? No, niente affatto. Ritornate in salotto. È troppo presto per andar via! Sono stanca, signore.
Mi guardò per un momento.
E un poco triste, disse.
Qualcosa non va? Ditemelo. Niente...
niente, signore.
Non sono triste.
Io dico di sì. Così triste che basterebbe qualche altra parola per farvi salire le lacrime agli occhi... ed eccoli là, guarda che lucciconi!
E una gocciolina vi è appena scivolata dalle ciglia ed è caduta sul pavimento.
Se avessi tempo e non avessi una paura maledetta di essere sorpreso da qualche serva chiacchierona e pettegola, vorrei sapere cosa significa tutto questo.
Via, per stasera vi scuso, ma sappiate che finché rimarranno i miei ospiti mi aspetto di vedervi in salotto ogni sera.
È un mio preciso desiderio, ricordatevelo. E adesso andate, e mandate Sophie a prendere Adèle. Buonanotte, mia...
Si bloccò, si morse il labbro e se ne andò così, di punto in bianco. Capitolo XVIII Furono giorni allegri questi, a Thornfield; e anche giorni movimentati.
Che differenza rispetto ai primi tre mesi di calma, monotonia e solitudine che avevo trascorso sotto il suo tetto!
Ogni tristezza sembrava ora bandita dalla casa, ogni malinconia dimenticata: c’era vita dappertutto e movimento da mattina a sera.
Non si poteva più attraversare la galleria, un tempo così silenziosa, né entrare nelle camere sul davanti, un tempo così vuote, senza incontrare una domestica solerte o un impeccabile cameriere.
La cucina, il tinello, il quartiere della servitù, il vestibolo erano altrettanto animati; e i saloni rimanevano vuoti e silenziosi soltanto quando il cielo azzurro e il sole splendente di quell’esuberante primavera richiamavano i loro ospiti fuori, nel parco.
Anche quando cambiò il tempo e per alcuni giorni cadde una pioggia ininterrotta, l’umidità dell’aria non riuscì a spegnere quell’allegria: visto che non si poteva uscire e divertirsi all’aperto, i passatempi in casa divennero più vivaci e vari.
La prima sera in cui qualcuno propose un gioco nuovo, mi domandavo incuriosita che cosa avrebbero fatto. Parlavano di giocare a sciarada, ma quella parola, che non avevo mai sentito, non mi diceva niente. Furono chiamati i domestici, tolti i tavoli dalla sala da pranzo, cambiato il posto alle candele, posizionate le sedie a semicerchio di fronte all’arco.
Mentre Mr Rochester e gli altri signori dirigevano queste operazioni, le signore correvano su e giù per le scale chiamando le cameriere.
Mrs Fairfax fu convocata per dare informazioni sulle risorse della casa in fatto di stole, abiti, stoffe di qualsiasi tipo; si frugò in certi armadi del terzo piano e il loro contenuto, sotto forma di sottovesti di broccato con le stecche e i cerchi, vestiti a palloncino di raso, abiti neri di seta, velette di pizzo ecc., fu portato giù a bracciate dalle donne di servizio; quindi fu fatta una selezione e i capi scelti vennero ammucchiati nel boudoir interno al salotto.
Nel frattempo, Mr Rochester aveva di nuovo riunito le signore attorno a sé e stava selezionando quali fra loro dovessero far parte della sua squadra.
Miss Ingram è mia, ovviamente, disse; poi nominò le due sorelle Eshton e Mrs Dent. Mi guardò.
Stavo allacciando il fermaglio del braccialetto di Mrs Dent, che si era slacciato, e per caso gli ero vicina.
Volete giocare?
chiese.
Scossi la testa.
Non insistette, come temevo che avrebbe fatto, e mi permise di tornare tranquillamente al mio solito angolino.
Lui e i suoi aiutanti si ritirarono dietro alla tenda; l’altra squadra, capitanata dal colonnello Dent, prese posto sul semicerchio di sedie.
Uno dei signori, Mr Eshton, vedendomi, pensò di proporre agli altri di farmi partecipare; ma lady Ingram bocciò subito la proposta.
No, la sentii dire, ha l’aria troppo stupida per partecipare a un gioco del genere.
Dopo un po’ suonò un campanello e fu sollevata la tenda.
Sotto l’arco si stagliò la figura massiccia di sir George Lynn, uno dei prescelti di Mr Rochester, avvolto in un lenzuolo bianco.
Davanti a lui, su un tavolo, c’era un grosso libro aperto; e al suo fianco c’era Amy Eshton, stretta nel mantello di Mr Rochester, con un libro in mano. Qualcuno, senza essere visto, suonò allegramente il campanello; allora Adèle saltò fuori, sparpagliando attorno a sé i fiori del cestino che reggeva in mano.
Poi comparve la splendida figura di Miss Ingram, vestita di bianco, con un lungo velo in testa e una ghirlanda di rose che le cingeva la fronte; al suo fianco camminava Mr Rochester e insieme s’avvicinarono al tavolo.
S’inginocchiarono; intanto Mrs Dent e Louisa Eshton, anche loro in abito bianco, presero posizione dietro di loro.
Seguì una cerimonia muta, in cui non fu difficile riconoscere la pantomima di un matrimonio.
Al termine della cerimonia, il colonnello Dent e la sua squadra si consultarono sottovoce per qualche minuto, quindi il colonnello declamò a gran voce: Bride, sposa!.
Mr Rochester fece un inchino e calò il sipario.
Trascorse un lungo intervallo prima che tornasse su.
Quando si alzò per la seconda volta, mostrò una scena molto più elaborata rispetto alla precedente.
Il salotto, come ho già detto, era rialzato di un paio di gradini rispetto alla sala da pranzo; e sul gradino superiore, un paio di iarde più indietro nella stanza, apparve una grossa vasca in marmo, che di solito stava nella serra, circondata da piante esotiche e con dentro dei pesci rossi, e che di sicuro avevano faticato a trasportare lì, visto quant’era grande e pesante.
Seduto sul tappeto, a fianco della vasca, c’era Mr Rochester, avvolto in scialli e con un turbante in testa.
I suoi occhi scuri, la pelle bruna e i lineamenti da musulmano si adattavano perfettamente a quel costume: sembrava un vero emiro orientale, autore o vittima di uno strangolamento con la corda dell’arco.
A quel punto, si fece avanti Miss Ingram.
Anche lei era agghindata in stile orientale: aveva una sciarpa cremisi legata a mo’ di fusciacca attorno alla vita; un fazzoletto ricamato annodato sulle tempie; le belle braccia tornite erano nude e una mano reggeva un’anfora, appoggiata con grazia sul capo.
Nel complesso, il suo aspetto, i lineamenti, la carnagione e, in generale, il suo atteggiamento suggerivano l’idea di una principessa ebrea al tempo dei patriarchi e senza dubbio era quello il personaggio che intendeva rappresentare.
Si avvicinò alla vasca e si chinò come se dovesse riempire l’anfora; poi se la pose di nuovo sul capo.
L’uomo alla bocca del pozzo le si avvicinò, come per chiederle qualcosa: In fretta calò l’anfora sul braccio e lo fece bere.75 E lui dalle pieghe della veste estrasse un cofanetto, lo aprì e tirò fuori braccialetti e orecchini meravigliosi.
La donna mimò stupore e ammirazione; l’uomo si inginocchiò e posò il tesoro ai suoi piedi. Gli occhi e i gesti di lei espressero incredulità e gioia. Lo straniero le allacciò i braccialetti intorno ai polsi e i cerchi alle orecchie. Erano Eliezer e Rebecca al pozzo : mancavano solo i cammelli. La squadra che doveva indovinare si riunì di nuovo per consultarsi.
Era come se non riuscissero a mettersi d’accordo sulla parola o la sillaba che la scena rappresentava.
Il colonnello Dent, il loro portavoce, chiese il quadro completo; dopo di che la tenda calò di nuovo.
Quando si alzò per la terza volta, dischiuse solo una parte del salotto; il resto era nascosto da un paravento, costruito alla bell’e meglio con alcuni pezzi di stoffa scuri.
La vasca di marmo era stata portata via e al suo posto c’erano un tavolo di abete e una sedia da cucina: questi oggetti erano illuminati dalla luce molto fioca di una lanterna di corno, mentre le candele erano tutte spente.
Al centro di questa misera scena stava seduto un uomo con i pugni stretti sulle ginocchia e gli occhi fissi al suolo.
Riconobbi Mr Rochester, sebbene la faccia imbrattata, gli abiti in disordine , l’espressione disperata e torva, i capelli irti e arruffati lo rendessero pressoché irriconoscibile.
Appena si mosse, si sentì uno sferragliare di catene: aveva i ceppi ai polsi.
Bridewell, la prigione: bride, la sposa, più well, il pozzo!
esclamò il colonnello Dent, e la sciarada fu risolta.
Trascorso il tempo necessario per rivestire i loro abiti normali, gli interpreti della sciarada rientrarono in sala da pranzo.
Mr Rochester a fianco di Miss Ingram, che si complimentava con lui per la sua interpretazione.
Ma lo sapete, disse, che, dei tre personaggi che avete interpretato, mi siete piaciuto più di tutti nell’ultimo?
Oh, se solo foste nato qualche anno prima, che prode banditogentiluomo sareste stato!
Ho ancora la fuliggine in faccia?
domandò, voltandosi verso di lei.
Ahimè... no!
Ed è un vero peccato!
Quel trucco da malandrino vi donava tantissimo.
Quindi vi piacciono gli eroici malfattori di strada?
Un eroico malfattore di strada inglese è quanto di più vicino a un bandito italiano; e questo può essere battuto solo da un pirata levantino.
Ebbene, chiunque io sia, ricordatevi che siete mia moglie; ci siamo sposati un’ora fa in presenza di tutti questi testimoni.
Lei ridacchiò e arrossì.
E adesso, Dent, continuò Mr Rochester, è il vostro turno.
E, mentre l’altra squadra si allontanava, lui e il suo gruppo occuparono le sedie vuote. Miss Ingram prese posto alla destra del suo caposquadra; gli altri solutori sedettero sulle sedie ai loro lati. Da quel momento in poi non prestai più attenzione agli attori.
Smisi di aspettare con trepidazione l’alzarsi della tenda: la mia attenzione era assorbita dagli spettatori; i miei occhi, poco prima fissi sull’arco, adesso erano irresistibilmente attratti dal semicerchio di sedie. Quale sciarada sia stata rappresentata dal colonnello Dent e dalla sua squadra, quale parola abbiano scelto, come se la siano cavata, non lo ricordo più. In compenso, ho ancora le orecchie piene del confabulare che seguiva ogni scena; vedo ancora Mr Rochester volgersi verso Miss Ingram e Miss Ingram verso di lui; la vedo piegare la testa verso di lui fin quasi a sfiorargli la spalla e ad accarezzargli la guancia con i suoi riccioli corvini. Sento i loro bisbigli; ho ancora davanti agli occhi gli sguardi che si scambiavano e riprovo persino gli stessi sentimenti che mi si agitavano dentro allora, alla vista di quello spettacolo. Ti ho detto, lettore, che avevo imparato ad amare Mr Rochester. E adesso non potevo disamarlo solo perché mi ero accorta che non si occupava più di me... perché potevo passare ore in sua presenza senza che lui volgesse mai gli occhi verso di me, neppure una volta...
perché vedevo tutte le sue attenzioni rivolte a una gran dama che, quando mi passava accanto, non si degnava nemmeno di sfiorarmi con un lembo del vestito e che, se le capitava di posare il suo sguardo scuro e imperioso su di me, lo distoglieva subito come da un oggetto troppo insulso per essere degno della sua attenzione.
Non potevo disamarlo solo perché ero sicura che presto avrebbe sposato questa gran dama... perché ogni giorno leggevo in lei la sprezzante sicurezza delle intenzioni di lui nei suoi riguardi...
perché scorgevo in lui una forma di corteggiamento che, sebbene distratta e mirata più a farsi cercare che a cercare, era tuttavia accattivante proprio per quella sua noncuranza e irresistibile proprio per quella sua fierezza.
Non c’era niente in queste circostanze che potesse raffreddare o cancellare il mio amore, ma c’era invece molto per gettarmi nella disperazione. E molto altro, penserai, lettore, per farmi ingelosire; sempre che una donna nella mia posizione potesse permettersi di essere gelosa di una signora come Miss Ingram.
Ma io non ero gelosa, o lo ero molto di rado. La natura della mia sofferenza non poteva essere spiegata con questa parola. Miss Ingram era un gradino più in basso della mia gelosia: era troppo inferiore per suscitare un sentimento del genere.
Mi si perdoni l’apparente paradosso. Intendo proprio quello che dico. Lei era molto appariscente, ma non era autentica. Era bella e molto brillante, ma il suo animo era meschino e il suo cuore arido per natura. Niente fioriva spontaneamente su quel terreno; nessun frutto genuino lo deliziava con la sua freschezza.
Non era buona, non era originale: non faceva che ripetere frasi a effetto lette nei libri, non proponeva mai, e non aveva, un’opinione sua.
Ostentava sentimenti alti, ma non sapeva nemmeno cos’erano l’empatia e la pietà.
Non vi erano in lei né tenerezza né sincerità.
E lo dava a vedere un po’ troppo spesso, dando libero sfogo, in modo assolutamente indebito, a una malevola antipatia nei riguardi della piccola Adèle, respingendola con un epiteto ingiurioso ogni volta che la bambina le si avvicinava, a volte ordinandole di uscire dalla stanza e trattandola sempre con freddezza e malevolenza.
Altri occhi, oltre ai miei, guardavano queste manifestazioni caratteriali... le guardavano da vicino, con acume e lucidità.
Sì, il futuro sposo, Mr Rochester in persona, esercitava sulla sua fidanzata un’incessante sorveglianza; ed era proprio da questa sagacia, da questa sua cautela, da questa perfetta e chiara consapevolezza dei difetti della sua bella, da questa evidente assenza di passione nei suoi sentimenti per lei che nasceva quella pena che non mi dava mai tregua.
Era chiaro che l’avrebbe sposata per strategie familiari, forse politiche, perché il suo rango e le sue conoscenze gli avrebbero fatto comodo. Sentivo che non le aveva dato il suo amore e che le qualità di lei non avrebbero mai potuto conquistare quel tesoro. Era questo il punto, il punto dolente dove il nervo era scoperto, il punto che prolungava e alimentava la mia febbre: lei non poteva farlo innamorare.
Se avesse ottenuto subito la vittoria e lui le avesse concesso il suo cuore, deponendolo sinceramente ai suoi piedi, io mi sarei coperta il viso e fatta da parte, e per loro sarebbe stato come se fossi morta. Se Miss Ingram fosse stata una donna buona e di nobili sentimenti, dotata di forza, fervore, bontà, buonsenso, avrei dovuto affrontare una lotta all’ultimo sangue contro due tigri: la gelosia e la disperazione. Poi, col cuore lacerato e sbranato, l’avrei ammirata, avrei riconosciuto i suoi meriti e mi sarei messa l’anima in pace per il resto dei miei giorni. Più totale fosse stata la sua superiorità, più profonda sarebbe stata la mia ammirazione, e più serena e sincera la mia resa.
Ma stando così le cose, vedere gli sforzi di Miss Ingram per sedurre Mr Rochester, assistere al loro ripetuto fallimento, del quale lei non si rendeva conto perché, nella sua vanità, era convinta che ogni sua freccia colpisse il bersaglio e si vantava come una sciocca del suo successo, senza capire che erano proprio quell’orgoglio e quell’autocompiacimento a respingere sempre più lontano ciò che desiderava attrarre, ebbene, assistere a questo significava per me essere sottoposta a una tensione continua e, insieme, a una spietata repressione.
Perché, ogni volta che falliva il bersaglio, io vedevo come avrebbe potuto centrarlo.
Gli strali che continuavano a rimbalzare contro il petto di Mr Rochester e a cadere inoffensivi ai suoi piedi avrebbero potuto, lo sapevo, trafiggere il suo cuore fiero, se scagliati da una mano più precisa...
avrebbero potuto far tornare l’amore nei suoi occhi severi e la dolcezza sul suo volto sarcastico; o, meglio ancora, si sarebbe potuta compiere senza armi una silenziosa conquista. Come mai non riesce a esercitare un ascendente maggiore su di lui, pur godendo del privilegio di essergli così vicina?
mi domandavo.
Di sicuro non sa amarlo con sincerità, o perlomeno non lo ama con vero affetto!
Se così fosse, non avrebbe bisogno di stamparsi in faccia tutti quei sorrisi, di lanciargli quel profluvio di sguardi, di confezionare espressioni così ricercate, moine così assidue. Secondo me, si avvicinerebbe più al suo cuore standogli semplicemente seduta accanto, parlando poco e guardandolo ancor meno.
Ho visto sul suo volto un’espressione molto diversa da quella che lo indurisce ora, quando lei gli si rivolge con tanta vivacità.
Allora, invece, nasceva spontanea, non sollecitata da arti da cortigiana e da manovre calcolate; e bastava accettarla, rispondendo senza pretese alle sue domande, rivolgendosi a lui senza tante moine quand’era necessario, ed ecco che quell’espressione cresceva e diveniva sempre più dolce e gentile, e riscaldava come un benefico raggio di sole.
Come farà a piacergli una volta sposati?
Non credo che ci riuscirà, eppure il modo per riuscirci ci sarebbe; e sua moglie potrebbe essere davvero la donna più felice su cui il sole posa i suoi raggi. Non ho ancora detto nemmeno una parola di condanna sul progetto di Mr Rochester di sposarsi per interesse e per ragioni di parentela. Quando mi resi conto che erano queste le sue reali intenzioni, ne rimasi stupita: non mi era parso uomo da farsi influenzare da fattori così banali nella scelta di una moglie; ma più consideravo la posizione, l’educazione ecc. dei due contraenti, meno mi sentivo in diritto di giudicare e biasimare sia lui sia Miss Ingram per il fatto di agire secondo le idee e i principi instillati in loro, senza dubbio, fin dall’infanzia.
Tutta la classe a cui appartenevano si atteneva a quei principi e sicuramente aveva i suoi motivi per farlo, ma io non riuscivo a capire quali fossero.
Se fossi stata al suo posto, io avrei dato il mio cuore solo a una moglie che potessi amare; ma l’evidenza stessa dei vantaggi che una visione del genere offriva alla felicità di un marito mi convinse che, se non veniva adottata da tutti, dovevano esserci argomenti contrari, argomenti di cui ero completamente all’oscuro.
Altrimenti, tutto il mondo avrebbe senz’altro agito come avrei voluto agire io. Ma su questo punto, come su altri, stavo diventando molto indulgente verso il mio padrone. Andavo dimenticando tutti i suoi difetti, che un tempo avevo osservato con tanto acume.
Sulle prime mi ero messa d’impegno a studiare ogni lato del suo carattere, a considerare il buono e il cattivo e, dando il giusto peso a entrambi, a formarmi un giudizio equilibrato su di lui.
Adesso i lati negativi non li vedevo più.
Il sarcasmo che mi aveva respinta, la durezza che un tempo mi spaventava mi sembravano ora condimenti speziati di un piatto prelibato: la loro presenza era piccante, ma la loro assenza avrebbe reso il piatto piuttosto insipido. E quel vago non so che era un’espressione sinistra o sofferente, furba o scoraggiante?
il quale, a uno sguardo attento, si rivelava di tanto in tanto nei suoi occhi e poi si nascondeva di nuovo prima di poter sondare quella strana profondità, appena intravista, e che di solito mi incuteva paura e mi faceva indietreggiare, come se vagassi per pendii vulcanici e a un tratto sentissi il suolo tremare e aprirsi sotto di me; quel vago non so che, ogni tanto, lo scorgevo ancora, col cuore pulsante, però, e non con i nervi paralizzati.
Invece di sperare di evitarlo, desideravo soltanto di avere il coraggio di... svelarne il mistero. Secondo me, Miss Ingram era proprio fortunata, perché un giorno avrebbe potuto esplorare a piacere quell’abisso, carpire i suoi segreti e analizzarne la natura.
Nel frattempo, mentre pensavo solo al mio padrone e alla sua futura sposa vedevo solo loro, sentivo solo i loro discorsi e consideravo importanti solo i loro movimenti –, gli altri della compagnia erano presi dai loro interessi e svaghi.
Lady Lynn e lady Ingram, come due marionette giganti, tenevano solenni conferenze a suon di scuotimenti di turbanti e mani levate in gesti via via di sorpresa, di mistero, di orrore, a seconda dell’argomento toccato dai loro pettegolezzi.
La dolce Mrs Dent parlava con la mite Mrs Eshton, e le due mi rivolgevano ogni tanto una parola gentile e un sorriso.
Sir George Lynn, il colonnello Dent e Mr Eshton discutevano di politica, di affari della contea o di questioni giudiziarie.
Lord Ingram amoreggiava con Amy Eshton, Louisa suonava e cantava per e con uno dei giovani Lynn, e Mary Ingram ascoltava languida le galanterie dell’altro.
Talvolta tutti, come per un comune accordo, sospendevano le loro controscene per osservare e ascoltare gli attori principali: perché, dopo tutto, Mr Rochester e in quanto a lui strettamente connessa Miss Ingram erano la linfa vitale e l’anima della compagnia.
Se lui mancava dalla stanza anche solo per un’ora, un torpore tangibile sembrava calare sui suoi ospiti, sui loro stati d’animo; e il suo rientro non mancava mai di dare nuovo impulso alla vivacità della conversazione.
La mancanza della sua influenza vivificante si fece particolarmente sentire un giorno che era stato convocato a Millcote per affari e non sarebbe tornato fino a tarda sera.
Il pomeriggio era piovoso; di conseguenza la compagnia dovette rimandare la gita in programma a un accampamento di zingari che avevano piantato di recente le tende in un paesetto oltre Hay.
Alcuni signori erano andati nelle scuderie; i più giovani, insieme alle signorine, giocavano nella sala da biliardo.
Le vedove Ingram e Lynn cercavano conforto in una tranquilla partita a carte.
Blanche Ingram, dopo aver respinto, con imbronciati silenzi, alcuni tentativi di Mrs Dent e Mrs Eshton per coinvolgerla nella conversazione, aveva dapprima canticchiato al pianoforte qualche motivetto sentimentale e qualche aria e poi, preso un romanzo dalla libreria, si era buttata, con sprezzante indolenza, sul sofà e si era preparata a ingannare quelle tediose ore di assenza con il piacere della lettura.
La stanza e la casa erano silenziose. Si sentivano solo, di tanto in tanto, le allegre risate dei giocatori di biliardo al piano di sopra.
Si avvicinava il crepuscolo e la pendola aveva già avvertito che era ora di cambiarsi d’abito per la cena, quando la piccola Adèle, che stava in ginocchio accanto a me sul sedile della finestra del salotto, esclamò all’improvviso: Voilà, Monsieur Rochester, qui revient!.76 Mi voltai e Miss Ingram si alzò di scatto dal sofà.
Anche gli altri sollevarono gli occhi dalle loro occupazioni del momento; perché in quello stesso istante si udì uno scricchiolare di ruote e uno scalpiccio bagnato di zoccoli sulla ghiaia piena di pozzanghere.
Si stava avvicinando una carrozza.
Che gli sarà mai capitato per tornare a casa in carrozza?
disse Miss Ingram.
Quando è partito cavalcava Mesrour , non è vero? E c’era Pilot con lui.
Che ne ha fatto del cavallo e del cane?
Così dicendo, portò la sua alta figura e il suo abito voluminoso così vicini alla finestra che mi toccò piegarmi indietro fin quasi a rompermi la spina dorsale; nella foga del momento, lì per lì non si era accorta di me, ma quando mi vide arricciò le labbra e cambiò finestra.
La carrozza si fermò. Il cocchiere suonò il campanello d’ingresso e dalla vettura scese un signore in tenuta da viaggio; ma non era Mr Rochester, bensì un forestiero alto ed elegante.
Che seccatura! esclamò Miss Ingram.
E tu, bertuccia dispettosa, apostrofando Adèle, chi ti ha fatto arrampicare sulla finestra per dare notizie false?, e mi lanciò un’occhiata stizzita, come se fosse colpa mia.
Si udirono delle voci nel vestibolo e, di lì a poco, il nuovo arrivato entrò.
Fece un inchino a lady Ingram, forse pensando che fosse la più anziana fra le signore presenti.
A quanto pare, sono arrivato nel momento sbagliato, signora, disse, visto che il mio amico, Mr Rochester, non è in casa; ma ho alle spalle un viaggio lunghissimo e credo di poter contare su un’amicizia intima e duratura per aspettarlo qui finché non torna.
Aveva modi cortesi; mentre parlava, il suo accento mi colpì per qualcosa di insolito... non proprio straniero, eppure non del tutto inglese. Doveva avere più o meno la stessa età di Mr Rochester, fra i trenta e i quarant’anni. Se non fosse stato per la carnagione olivastra, sarebbe stato un bell’uomo, soprattutto a prima vista. A guardarlo più da vicino, si rinveniva nel suo volto qualcosa di sgradevole o, meglio, che non riusciva a essere gradevole.
Aveva lineamenti regolari, ma troppo flosci; gli occhi erano grandi e ben tagliati, ma esprimevano una vitalità fiacca e vacua...
almeno così mi parve. Il suono del campanello che annunciava l’ora del cambio d’abito disperse la compagnia. Lo rividi solo dopo cena: appariva perfettamente a suo agio. Ma in quest’occasione la sua fisionomia mi piacque ancor meno.
Mi colpì quel suo essere a un tempo inquieto e spento.
I suoi occhi erano tutto un movimento, ma non avevano espressione, e questo gli conferiva un’aria strana, che non avevo mai visto prima.
Per essere un uomo bello e affabile, mi ripugnava fin troppo.
Non c’era energia in quel viso dalla pelle liscia e dall’ovale perfetto, nessuna fermezza in quel naso aquilino e in quella piccola bocca vermiglia; non c’era nessun pensiero in quella fronte bassa e piatta, nessuna autorità in quegli occhi bruni e vuoti.
Seduta nel mio solito angolino, lo guardavo alla luce dei candelabri posati sulla mensola del camino. Quella luce lo colpiva in pieno, perché aveva portato la sua poltrona vicino al fuoco e continuava ad avvicinarla sempre di più, come se avesse freddo; lo paragonai a Mr Rochester e pensai che tra un papero impettito e un falco fiero, tra una pecorella mansueta e il suo cane da guardia dal pelo irto e dall’occhio acuto ci sarebbe stata meno differenza.
Aveva parlato di Mr Rochester come di un vecchio amico.
Doveva essere stata una curiosa amicizia, la loro; la prova lampante del vecchio proverbio gli opposti si attraggono.
Seduti accanto a lui c’erano due o tre signori e a tratti riuscivo a cogliere stralci della loro conversazione attraverso la stanza.
All’inizio non capivo granché di quel che sentivo, perché il chiacchiericcio di Louisa Eshton e Mary Ingram, sedute vicino a me, confondeva i frammenti di frase che ogni tanto mi arrivavano.
Le due ragazze parlavano dello straniero ed erano d’accordo nel definirlo un bell’uomo.
Louisa diceva che era un amore e che lei lo adorava; Mary citava la sua deliziosa boccuccia e il naso grazioso come esempi del proprio ideale di bellezza.
E che carattere dolce traspare dalla sua fronte! esclamò Louisa. Com’è liscia...
senza quei solchi tracciati dal cipiglio che mi ripugnano tanto; e che serenità negli occhi e nel sorriso!
Poi, con mio grande sollievo, Mr Henry Lynn le convocò dall’altra parte della stanza, per mettere a punto alcuni particolari della gita a Hay Common che avevano dovuto rimandare.
Adesso potevo concentrare la mia attenzione sul gruppo di persone attorno al fuoco e venni subito a sapere che il nuovo arrivato si chiamava Mr Mason; poi appresi che era appena giunto in Inghilterra e veniva da qualche paese caldo.
Era senz’altro questa la ragione del suo colorito olivastro e il motivo per cui si era seduto così vicino al fuoco e indossava un soprabito anche in casa.
Poi le parole Giamaica, Kingston, Spanish Town m’informarono che abitava nelle Indie occidentali.
E subito dopo venni a sapere, e la sorpresa non fu da poco, che era laggiù che aveva incontrato la prima volta Mr Rochester, laggiù che erano diventati amici.
Raccontava come al suo amico non piacessero affatto il caldo torrido, gli uragani e la stagione delle piogge di quelle zone. Sapevo che Mr Rochester aveva viaggiato molto, me l’aveva detto Mrs Fairfax. Ma pensavo che i suoi vagabondaggi si fossero limitati al continente europeo; fino a quel momento non avevo mai udito alcun accenno a viaggi in terre più lontane. Stavo riflettendo su queste cose, quando successe qualcosa, qualcosa di inaspettato che spezzò il filo dei miei pensieri.
Mr Mason, che rabbrividiva ogni volta che qualcuno apriva la porta, chiese altro carbone da aggiungere al fuoco che non ardeva più, sebbene il mucchio di tizzoni fosse ancora rosso e incandescente.
Il cameriere che portò il carbone, uscendo, si fermò accanto alla sedia di Mr Eshton e gli disse qualcosa a bassa voce, di cui sentii solo le parole la vecchia e una vera seccatura.
Ditele che, se non si leva dai piedi, la farò mettere alla berlina, replicò il magistrato.
No...
aspettate un momento! lo interruppe il colonnello Dent. Non mandatela via, Eshton. Potremmo volgere la cosa a nostro vantaggio. È meglio chiedere il parere delle signore.
E parlando a voce alta, continuò: Signore, parlavate di andare a Hay Common a visitare l’accampamento degli zingari.
Sam ci è venuto a dire che in questo momento, giù nel quartiere della servitù, c’è una vecchia zingara, una Madama Indovina, che insiste per essere condotta qui, al cospetto dei ‘gran signori’, per leggere loro il futuro.
Volete vederla?
Ma come, colonnello, proruppe lady Ingram, non vorrete incoraggiare queste venditrici di menzogne?
Mandatela via subito e con ogni mezzo! Ma non riesco a mandarla via, signora, disse il cameriere, e non ci riescono nemmeno gli altri.
Adesso con lei c’è Mrs Fairfax, che sta tentando di convincerla ad andarsene; ma quella si è piazzata su una sedia all’angolo del caminetto e dice che, finché non la faranno venire qui, non ci sarà verso di farla spostare.
Che cosa vuole?
chiese Mrs Eshton.
Vuole ‘leggere il futuro alla nobiltà’, non fa che ripeterlo, signora; e giura che deve farlo e lo farà.
Che aspetto ha?
domandarono in coro le due sorelle Eshton.
È una vecchia brutta da far paura, signorine; nera quasi come il carbone.
Caspita, allora è una fattucchiera vera!
asserì Frederick Lynn.
Sì, dai, facciamola entrare.
Certo, rispose il fratello, sarebbe un vero peccato lasciarsi scappare un simile spasso.
Miei cari ragazzi, che cosa volete fare?
esclamò Mrs Lynn.
Non posso assolutamente autorizzare una condotta così incoerente, tuonò la vedova Ingram. Ma no, mamma, puoi, puoi...
e lo farai, dichiarò con sufficienza Blanche, facendo un mezzo giro sullo sgabello del pianoforte, dove era rimasta seduta in silenzio fino a quel momento, all’apparenza intenta a esaminare alcuni spartiti musicali.
Io sono curiosa di sapere qual è il mio futuro.
Quindi, Sam, dite alla vecchia strega di entrare. Ma Blanche, cara, ricordati che... Sì, certo...
ricordo tutto quello che vuoi tu, mamma, ma io devo fare a modo mio...
svelto, Sam! Sì... sì... sì!
esclamarono tutti in coro i giovani, donne e uomini.
Lasciatela entrare... ci divertiremo un mondo! Il cameriere indugiò ancora.
Sembra un osso duro, disse.
Andate!
sbottò Miss Ingram, e l’uomo uscì.
Furono presi tutti dall’eccitazione; e quando Sam tornò, le prese in giro e le battute fioccavano a più non posso.
Adesso non vuol più venire, comunicò.
Dice che non ha intenzione di presentarsi davanti al ‘volgo’ .
Vuole che la porti in una stanza dove non c’è nessuno e quelli che desiderano consultarla devono andare da lei uno alla volta.
Blanche, principessa mia, lo vedi? esordì lady Ingram. Se ne sta già approfittando! Cerca di ragionare, angelo mio... e... E allora portatela in biblioteca, tagliò corto l’angelo. Nemmeno io ho intenzione di ascoltarla davanti al volgo. Voglio averla tutta per me. È acceso il fuoco in biblioteca? Sì, signora...
ma quella donna ha proprio una faccia da vagabonda!
Basta con tutte queste chiacchiere, stupido!
E fate come vi ho detto.
Sam scomparve di nuovo; e ancora una volta il mistero, l’agitazione e la curiosità crebbero a dismisura.
Ora è pronta, disse il cameriere, quando riapparve.
Vuole sapere chi sarà il primo ad andare da lei.
Sarà meglio che le dia un’occhiata io, prima che vadano le signore, disse il colonnello Dent.
Ditele, Sam, che sta per venire un signore.
Sam andò e tornò. Dice, signore, che non vuole uomini.
Non c’è bisogno che si scomodino ad andare da lei, e neanche, aggiunse, facendo fatica a trattenere un risolino, le signore...
vuole solo quelle giovani e non maritate.
Per Giove! Ha buon gusto! esclamò Henry Lynn.
Miss Ingram si alzò solennemente: Andrò io per prima, disse, con il tono di un condottiero che si lancia in un’impresa disperata, aprendo una breccia alla testa dei suoi uomini.
Oh, gioia mia!
Oh, tesoro!
Aspetta... rifletti un momento!
scongiurò la madre; ma lei le passò accanto in solenne silenzio e varcò la porta che il colonnello Dent teneva aperta, e la sentimmo entrare in biblioteca.
Seguì un relativo silenzio.
Lady Ingram pensò che fosse le cas di torcersi le mani e lo fece.
Miss Mary dichiarò che, da parte sua, non se la sentiva di andare.
Amy e Louisa Eshton ridacchiavano piano e parevano un po’ spaventate.
I minuti passavano molto lentamente; ne contarono quindici prima che la porta della biblioteca si aprisse di nuovo.
Miss Ingram tornò fra noi passando attraverso l’arco.
Rideva?
Prendeva la cosa come uno scherzo? Tutti gli occhi le piombarono addosso con vorace curiosità e lei rispose a quegli occhi con sprezzante freddezza.
Non sembrava né nervosa né allegra; andò dritta al suo posto, senza fare una piega, e si mise a sedere in silenzio.
Allora, Blanche?
disse lord Ingram.
Che cosa ti ha detto?
le chiese la sorella.
Come ti è sembrata?
Che effetto ti ha fatto?
È una vera chiromante? domandarono le signorine Eshton. Calma, calma, da bravi! replicò Miss Ingram. Lasciatemi respirare.
Il vostro senso della meraviglia e della credulità si eccita davvero con poco.
Dall’importanza che tutti, compresa la mia cara mamma, attribuite alla questione, sembra proprio che crediate di avere in casa un’autentica strega, un’alleata fidata del vecchio signore degli inferi.
Io ho visto soltanto una zingara vagabonda; ha praticato l’arte della chiromanzia come un’indovina qualunque e mi ha detto le solite frasi di rito.
Ecco, ho appagato il mio capriccio; e adesso penso che Mr Eshton farà bene a mettere quella megera alla berlina, domani stesso, come ha minacciato di fare.
Miss Ingram prese un libro e si buttò sulla poltrona, eludendo così ogni ulteriore conversazione.
La osservai per quasi mezz’ora: per tutto il tempo non voltò neanche una pagina e il suo volto divenne sempre più scuro e scontento, con un’espressione sempre più esacerbata e delusa.
Evidentemente quello che aveva sentito non le era piaciuto per niente; e da quel prolungato attacco di malumore e mutismo, mi sembrò che, a dispetto della sua proclamata indifferenza, attribuisse un’importanza eccessiva alle rivelazioni che le erano state fatte, qualunque esse fossero.
Intanto Mary Ingram, Amy e Louisa Eshton dichiararono tutte e tre di voler andare, anche se da sole non se la sentivano proprio. Allora si aprirono le trattative e Sam fece da ambasciatore.
E dopo un fitto andirivieni, quando il povero Sam aveva ormai le gambe a pezzi, riuscirono finalmente, non senza una certa difficoltà, a estorcere all’intransigente Sibilla il permesso, per le tre ragazze, di andare da lei tutte insieme.
La loro visita non fu silenziosa come quella di Miss Ingram: dalla biblioteca giungevano risatine isteriche e gridolini e, dopo una ventina di minuti, spalancarono la porta e attraversarono di corsa il vestibolo, quasi fuori di sé per lo spavento.
Qua c’è qualcosa di sospetto, questo è poco ma sicuro!
gridarono, all’unisono.
Ci ha detto certe cose!
Sa tutto di noi!, e sprofondarono senza fiato nelle poltrone che gli uomini s’affrettarono a mettere a disposizione.
Sollecitate a fornire ulteriori spiegazioni, dichiararono che la vecchia aveva parlato di cose che loro avevano detto o fatto quand’erano bambine; aveva descritto libri e ninnoli che avevano in casa, nei loro boudoir, doni ricevuti da parenti vari.
Sostenevano che aveva anche indovinato i loro pensieri, che aveva sussurrato all’orecchio di ciascuna il nome della persona cui voleva più bene e rivelato ciò che più desideravano sapere. A questo punto intervennero gli uomini, chiedendo ripetutamente alle ragazze di essere più precise sugli ultimi due punti; ma, in cambio della loro insistenza, ottennero solo rossori, esclamazioni, fremiti e sorrisetti imbarazzati. Le signore, intanto, offrivano sali e sventolavano ventagli, continuando a ripetere che i loro avvertimenti non erano stati ascoltati per tempo. E i signori più attempati ridevano, mentre i più giovani si prodigavano in ogni modo per le loro belle, tutte sconvolte. In mezzo a quel trambusto, mentre i miei occhi e le mie orecchie erano completamente assorbiti dalla scena, sentii qualcuno, accanto a me, tossicchiare con discrezione. Mi voltai e vidi Sam.
Scusatemi, signorina, ma la zingara dice che in sala c’è un’altra giovane non maritata che non è ancora andata da lei e giura che non se ne andrà finché non le avrà viste tutte.
Ho pensato che si riferisse a voi, perché non ce ne sono altre.
Cosa devo dirle? Oh, certo che ci andrò, risposi.
E fui ben contenta di quest’opportunità inattesa di poter appagare la mia viva curiosità.
Sgattaiolai fuori dalla stanza, senza che nessuno se ne accorgesse erano tutti ammucchiati attorno al tremante terzetto appena rientrato –, e richiusi piano la porta dietro di me.
Se volete, signorina, disse Sam, vi aspetterò nel vestibolo; e se vi mette paura, chiamatemi e io verrò subito.
No, Sam, tornate pure in cucina.
Non sono affatto spaventata. E non lo ero davvero. Ero piuttosto molto incuriosita ed emozionata.
Capitolo XIX Quando entrai, la biblioteca era tranquilla come sempre e la Sibilla se di Sibilla si trattava se ne stava comodamente seduta su una poltrona all’angolo del caminetto. Indossava un mantello rosso e una cuffia nera, o meglio uno di quei cappelli da zingari a tesa larga, legato sotto il mento con un fazzoletto a righe.
Sul tavolo c’era una candela spenta; la zingara era china sul fuoco e pareva leggesse un libriccino nero, simile a un libro di preghiere, alla luce della fiamma.
Biascicava le parole tra sé, come fanno spesso le vecchie mentre leggono, e quando entrai non smise subito: era come se volesse arrivare alla fine del paragrafo.
Rimasi in piedi sul tappetino a scaldarmi le mani che, a forza di star seduta, in salotto, lontana dal fuoco, erano parecchio fredde.
Mi sentivo calma e lucida come non mai e, del resto, nell’aspetto quella zingara non aveva niente che potesse turbare la mia tranquillità.
Chiuse il libro e alzò lentamente lo sguardo; la tesa del cappello lasciava un po’ in ombra il suo volto ma, appena la sollevò, vidi che era un volto strano, tutto livido e cupo: ispide ciocche spiritate le spuntavano da una fascia bianca che le passava sotto il mento e le copriva per metà le guance, o meglio le mascelle; i suoi occhi mi si piantarono subito addosso, con uno sguardo spavaldo e diretto.
Ebbene, vuoi che ti predica il futuro?
chiese con una voce decisa quanto il suo sguardo, dura quanto i suoi lineamenti.
Non ci tengo molto, madama; ma potete farlo, se volete.
Vi avverto, però: io non credo a queste cose.
Sfrontatezza tipica del tuo carattere! Me l’aspettavo. L’ho sentita nei tuoi passi che varcavano la soglia. Davvero?
Avete l’orecchio fino.
Già, e anche l’occhio e il cervello.
Tutte cose utili, nel vostro mestiere.
Proprio così; specie se ho a che fare con clienti come te.
Perché non tremi?
Non ho freddo. Perché non impallidisci?
Non sono mica malata.
Perché non vuoi consultare la mia arte?
Non sono una sciocca.
E la vecchia rugosa emise un sonoro nitrito da sotto il cappello e la fasciatura; poi tirò fuori una pipa corta e nera, l’accese e si mise a fumare.
Dopo essersi concessa per un po’ questo rilassante passatempo, raddrizzò il busto, si tolse la pipa di bocca e, fissando il fuoco, disse decisa: Tu hai freddo, sei malata e sei sciocca.
Dimostratemelo, replicai.
Lo farò, in poche parole.
Hai freddo perché sei sola: nessun contatto riesce a produrre la scintilla capace di accendere il fuoco che hai dentro.
Sei malata perché il sentimento più bello, il più nobile e dolce mai concesso all’uomo, si tiene alla larga da te.
Sei sciocca perché, pur soffrendo, non lo inviti ad avvicinarsi né fai un passo per andargli incontro dove ti aspetta.
Si riportò la pipetta nera alle labbra e tirò energiche boccate di fumo.
Potreste dire le stesse identiche cose a quasi tutti quelli che avete saputo che vivono soli e lavorano come dipendenti in una grande casa.
Potrei dirlo a quasi tutti, ma sarebbe vero per quasi tutti?
Per quelli nella mia condizione, sì. Già, proprio così: nella tua condizione.
Ma trovami un’altra persona che sia nella tua stessa identica condizione.
Se ne troverebbero a migliaia, senza nessuna difficoltà. Faresti fatica a trovarmene anche una sola. Non so se lo sai, ma la tua situazione è molto particolare.
Sei a un passo dalla felicità... sì, ce l’hai a portata di mano.
Gli ingredienti ci sono tutti, manca solo un gesto per metterli insieme.
Il caso li ha disposti un po’ lontani; basta che ti avvicini e il risultato sarà la felicità.
Non capisco gli enigmi.
Non ho mai risolto un indovinello in vita mia.
Se vuoi che ti parli in modo più comprensibile, mostrami il palmo della mano.
E devo ungerlo con un po’ d’argento, giusto?
Naturalmente. Le diedi uno scellino.
Lei lo mise in un vecchio calzerotto che tirò fuori dalla tasca e, dopo averlo annodato e rimesso a posto, mi invitò a porgerle la mano.
Lo feci.
Avvicinò il viso al palmo e lo studiò attentamente senza toccarlo.
È troppo delicato, disse, non riesco a leggere niente in una mano del genere, è quasi senza linee.
E poi, cosa ci sarà mai nel palmo di una mano? Il destino non è mica scritto lì. E ci credo!
dissi.
No, continuò, è scritto nel volto di una persona: sulla fronte, negli occhi, nelle linee della bocca.
Inginocchiati e solleva la testa.
Oh!
Adesso sì che parliamo di cose reali, dissi, obbedendole.
A questo punto, non mi resta che prendervi sul serio.
Mi inginocchiai a nemmeno una iarda da lei.
La vecchia attizzò il fuoco e dai carboni smossi sprizzò un getto di luce; ma il riverbero, a lei che era seduta, mise ancora più in ombra il volto, mentre il mio lo illuminava.
Mi domando con quali sentimenti sei venuta da me stasera, disse, dopo avermi studiata per un po’.
Mi domando quali pensieri ti affollino la mente nelle lunghe ore che trascorri seduta in quella sala con la gente dell’alta società che ti svolazza davanti agli occhi come ombre di una lanterna magica: perché tra te e loro ci sono così pochi punti in comune quanti ce ne sarebbero se fossero davvero semplici ombre di forme umane, e non esseri umani in carne e ossa.
Spesso mi sento stanca, a volte un po’ annoiata, ma raramente triste.
Allora hai qualche speranza segreta che ti sostiene e ti sussurra all’orecchio cose piacevoli per il futuro?
No.
Il massimo che posso sperare è di metter da parte abbastanza soldi per aprire, un giorno, una scuola in una casetta presa in affitto.
Nutrimento ben misero perché lo spirito sopravviva, e quando te ne stai seduta sul sedile della finestra ...
Le avrete sapute dalla servitù! Ah!
Pensi di essere furba, vero? Sì, può darsi.
A essere sinceri, conosco una delle domestiche, Mrs Poole...
Nell’udire quel nome, balzai in piedi. Voi conoscete... la conoscete?
Pensai: Qua c’è sotto qualche diavoleria, ne sono sicura!.
Non spaventarti, continuò quella strana creatura, sei in una botte di ferro, con Mrs Poole; è riservata e sa tenere la bocca chiusa; di lei ci si può fidare.
Ma, come dicevo, quando te ne stai seduta sul sedile della finestra, non pensi ad altro che alla tua futura scuola?
Delle persone che occupano i sofà e le poltrone davanti a te, non ti interessa nessuno?
Non c’è un volto che osservi con più attenzione?
Qualche persona di cui segui i movimenti almeno con un po’ di curiosità?
Mi piace osservare tutti i volti e tutte le persone. Ma non ne scegli mai uno in particolare...
o magari due? Oh sì, eccome!
Quando i gesti o gli sguardi di una coppia sembrano raccontare qualche storia.
Allora sì che mi diverto a osservarli. Qual è la storia che preferisci ascoltare? Oh, non ho molta scelta! Di solito affrontano sempre lo stesso tema: il corteggiamento. E finiscono sempre con la stessa catastrofe: il matrimonio. E a te questo tema così monotono piace? In realtà, non mi interessa.
Anzi, mi è del tutto indifferente.
Ti è indifferente?
Quando una ragazza giovane, piena di vita e di salute, affascinante e dotata di tutti i privilegi che le vengono dal rango e dalla ricchezza, sta seduta e bersaglia di sorrisi ammalianti un uomo che tu...
Io cosa? Che tu conosci... e di cui hai un’alta opinione.
Io non conosco nessuno dei signori che stanno qui.
Ci avrò sì e no scambiato mezza parola; e quanto ad averne un’alta opinione, alcuni li considero rispettabili e dignitosi e attempati, e altri giovani, simpatici, gradevoli ed esuberanti.
Ma di sicuro sono liberi di accogliere i sorrisi che vogliono, senza che la cosa abbia per me la benché minima importanza. Non conosci quei signori?
Ci hai sì e no scambiato mezza parola?
Potresti dire lo stesso anche del padrone di casa?
Non è in casa.
Che osservazione profonda!
Che abilità nell’eludere la domanda!
È andato a Millcote stamattina e sarà di ritorno stanotte o domani: questa circostanza lo esclude dalla lista delle tue conoscenze?
Lo cancella del tutto, fino a farlo sparire? No, ma non vedo cosa c’entri Mr Rochester con il tema in questione.
Io parlavo di donne che puntano un uomo, lo guardano negli occhi e lo bersagliano di sorrisi ammalianti; e ultimamente sono stati versati così tanti sorrisi negli occhi di Mr Rochester da farli traboccare quasi fossero due coppe riempite oltre misura.
Ci hai mai fatto caso? Mr Rochester ha tutto il diritto di godersi la compagnia dei suoi ospiti. I suoi diritti sono fuori questione.
Ma ti sei accorta che, fra tutte le storie di matrimonio raccontate, a Mr Rochester è toccata la più viva e la più ininterrotta?
La curiosità di chi ascolta scioglie la lingua di chi narra, dissi più a me stessa che alla zingara.
I suoi strani discorsi, la voce, i modi mi avevano lentamente immersa in una specie di sogno.
Dalle sue labbra uscivano, una dopo l’altra, frasi inattese, fino a farmi ritrovare avviluppata in una rete di inganni; e mi chiedevo quale spirito invisibile si fosse insediato, ormai da settimane, dentro al mio cuore, osservandone i moti e registrandone le pulsazioni.
La curiosità di chi ascolta! ripeté lei.
Sì, Mr Rochester è stato ore e ore con l’orecchio teso verso le affascinanti labbra che assolvevano con tanta gioia il compito di parlargli; e Mr Rochester era così contento di starle ad ascoltare e così grato di quel piacevole passatempo che gli veniva offerto.
Questo l’hai notato? Grato!
Non mi pare di aver rinvenuto alcuna gratitudine sul suo volto!
Rinvenuto!
Allora l’hai analizzato.
E cosa avresti rinvenuto, se non gratitudine?
Non dissi niente. Hai visto l’amore, non è vero?
E, guardando in prospettiva, l’hai visto sposato e hai visto felice la sua sposa, giusto?
Mah, non esattamente.
Ogni tanto il vostro intuito da strega perde qualche colpo.
E allora cosa diavolo hai visto? Non ha importanza.
Sono venuta qua per fare domande, non confessioni.
Allora è sicuro che Mr Rochester stia per sposarsi?
Sì, e con la bella Miss Ingram.
A breve?
All’apparenza, tutto sembra portare inevitabilmente a quella conclusione; e di sicuro saranno una coppia felicissima . Lui non può non amare una donna così bella, nobile, brillante, istruita; e probabilmente anche lei lo ama.
Insomma, se non proprio la sua persona, almeno il suo portafogli.
So che le fanno gola le proprietà di Rochester; sebbene circa un’ora fa le abbia detto in proposito qualcosa che ha reso la sua espressione notevolmente grave e ha fatto abbassare di mezzo pollice gli angoli della sua bocca.
Consiglierei al suo bruno pretendente di tenere gli occhi aperti, perché, se arriverà qualcun altro con un reddito più ingente o più sicuro, allora sarà spacciato. Ma, madama, io non sono venuta qui per sentire il destino di Mr Rochester. Sono venuta per conoscere il mio, e voi non mi avete ancora detto nulla.
Il tuo destino è ancora incerto. Quando ho esaminato il tuo volto, i lineamenti si contraddicevano fra loro. La Sorte ti ha assegnato una dose di felicità, questo lo so.
Lo sapevo anche prima di venire qui stasera.
L’ho vista, mentre te la metteva da parte, con parsimonia.
Dipende da te tendere la mano e prendertela; ma quello che cerco di capire è se lo farai o no.
Inginocchiati di nuovo sul tappeto.
Sbrigatevi, però; il fuoco mi brucia.
Mi inginocchiai.
Lei non si curvò su di me, ma si limitò a guardarmi, continuando a stare seduta sulla sua poltrona. Poi cominciò a mormorare: La fiamma guizza dentro questi occhi. Gli occhi brillano come rugiada, sembrano teneri e pieni di sentimento, sorridono alle mie ciarle: sono sensibili e ricettivi. Nella loro sfera luminosa, le impressioni si susseguono una dopo l’altra. Quando smettono di sorridere, sono tristi; un’apatia inconscia ne appesantisce le palpebre: è la malinconia che deriva dalla solitudine. Si allontanano da me; non sopporteranno un ulteriore esame.
Sembrano negare, con un guizzo d’ironia, la verità delle scoperte che ho già fatto, sconfessare il proprio carico di sensibilità e delusione.
Ma il loro orgoglio e il loro riserbo non fanno che confermare quello che penso.
Gli occhi sono favorevoli.
Quanto alla bocca, talvolta si compiace di ridere ed è disposta a rivelare tutto quello che concepisce il cervello, sebbene tenda a tacere ciò che sente il cuore.
Morbida e flessibile, non è fatta per irrigidirsi nel silenzio eterno della solitudine: è una bocca che dovrebbe parlare molto e sorridere spesso, e provare un affetto umano per il suo interlocutore.
Anche questo tratto è propizio.
Non vedo ostacoli a un esito felice se non sulla fronte e quella fronte sembra voler dire: ‘Posso vivere sola, se il rispetto per me stessa e le circostanze me lo richiedono.
Non ho bisogno di vendere la mia anima per comprare la felicità.
Ho un tesoro interiore che è nato con me e che può tenermi in vita qualora tutti i piaceri esteriori dovessero essermi negati, o mi si offrissero soltanto a un prezzo che non sono disposta a pagare’.
La fronte dichiara: ‘La ragione è ferma e tiene le redini e non permetterà che i sentimenti irrompano e la trascinino verso feroci abissi.
Le passioni possono scatenarsi come furie, come dei veri e propri selvaggi, e i desideri possono immaginare ogni sorta di futilità, ma il giudizio avrà sempre l’ultima parola in ogni controversia e il voto decisivo in ogni decisione.
Possono passarmi accanto l’uragano, il terremoto e l’incendio, ma io seguirò sempre la guida di quella vocina tranquilla77 che interpreta i dettami della coscienza’.
Ben detto, fronte; le tue dichiarazioni saranno rispettate.
Ho fatto i miei piani e li considero piani giusti ascoltando le richieste della coscienza, i consigli della ragione. So bene che la giovinezza svanirebbe in un attimo e il fiore degli anni appassirebbe subito se, nella coppa della felicità che ci viene offerta, si rinvenisse anche solo una piccola scoria di vergogna o una traccia impalpabile di rimorso; e io non voglio sacrifici, sofferenze, sfacelo...
non sono di mio gusto. Desidero nutrire, non sciupare; guadagnarmi gratitudine, non far versare lacrime di sangue...
no, e nemmeno lacrime salate: quello che voglio è raccogliere una messe di sorrisi, di affetti, di tenerezza.
Nient’altro. Mi pare di vaneggiare in una sorta di squisito delirio. E adesso vorrei protrarre questo momento ad infinitum, ma non oso farlo. Finora sono stato perfettamente padrone di me stesso. Ho agito come nell’intimo mi ero ripromesso di agire, ma continuare forse mi metterebbe alla prova oltre le mie forze. Su, alzatevi, Miss Eyre, e lasciatemi solo; la commedia è finita.
Dove mi trovavo?
Dormivo o ero desta?
Era stato solo un sogno?
Oppure sognavo ancora?
La voce della vecchia era cambiata: il suo accento, i gesti, tutto mi era divenuto familiare come il mio stesso volto riflesso in uno specchio, come il suono della mia stessa voce.
Mi tirai su, ma non uscii.
La guardai; attizzai il fuoco e la guardai ancora, ma lei si tirava il cappello e la fasciatura ancor più sul volto e di nuovo mi fece cenno di andarmene.
La fiamma illuminò la sua mano tesa: ormai riscossa dal torpore e pronta a nuove scoperte, notai subito quella mano. Non era più quella grinzosa di una vecchia, ma una mano agile e piena, con dita lisce e ben tornite.
Sul mignolo le brillava un grosso anello e, chinandomi in avanti per guardarlo meglio, vidi una gemma che avevo già visto centinaia di volte.
Osservai di nuovo quel volto, che non cercava più di evitarmi.
Al contrario: tolto il cappello e rimossa la fasciatura, quella stessa testa si protendeva adesso verso di me.
Ebbene, Jane, mi riconoscete? chiese la voce familiare. Basta che vi togliate quel mantello rosso, signore, e poi... Ma i lacci si sono annodati... aiutatemi. Spezzateli, signore. Ecco fatto!
‘Via, via, ciarpame preso in prestito.’78 E Mr Rochester uscì dal suo travestimento.
Ma, signore, che strana idea avete avuto!
Però m’è riuscita bene, vero?
Non vi pare?
Con le signore di sicuro ve la siete cavata bene.
E con voi no?
Con me non avete interpretato il personaggio della zingara.
Che personaggio avrei interpretato?
Il mio?
No, un personaggio che non saprei spiegarvi. Insomma, credo che abbiate cercato di tirarmi fuori qualche segreto...
o di attirarmi dentro qualche trappola; avete detto una marea di assurdità per far dire assurdità anche a me.
Non è stata una cosa molto leale, da parte vostra, signore.
Mi perdonate, Jane?
Non so cosa rispondervi, prima devo pensarci un po’.
Se, riflettendoci, verificherò di non esser caduta in alcuna grossa contraddizione, allora proverò a perdonarvi; ma non è stata comunque una cosa corretta.
Oh, siete stata molto accorta...
molto prudente, molto giudiziosa.
Ci pensai su e mi resi conto che, tutto sommato, era andata proprio così.
Fu un sollievo. Comunque sia, ero stata in guardia fin dall’inizio dell’incontro. Avevo avuto il sospetto che fosse tutta una messa in scena.
Sapevo che le zingare e le indovine non si esprimevano come si era espressa questa sedicente vecchia; inoltre, mi ero accorta che parlava con voce contraffatta e che cercava in tutti i modi di nascondere il viso.
Ma la mia mente era corsa piuttosto a Grace Poole...
quell’enigma vivente, quel mistero dei misteri, come la consideravo. Non avevo mai pensato a Mr Rochester.
Ebbene, disse, cosa vi passa per la testa?
Cosa significa quel sorriso grave?
Stupore e autocompiacimento, signore.
E adesso, col vostro permesso, posso ritirarmi, giusto?
No, rimanete ancora un po’ e ditemi cosa stanno facendo i miei ospiti, di là in salotto.
Parleranno della zingara, credo. Sedetevi! E raccontatemi che cosa hanno detto di me. Sarebbe meglio che non rimanessi a lungo, signore. Saranno quasi le undici.
Ah, Mr Rochester!
Ma lo sapete che questa mattina, dopo che siete partito, è arrivato uno straniero?
Uno straniero? No! E chi può essere?
Non aspettavo nessuno; se n’è andato?
No; ha detto di essere una vostra vecchia conoscenza e di potersi prendere la libertà di fermarsi qui fino al vostro ritorno.
Il diavolo se lo porti!
Ha detto il suo nome?
Si chiama Mason, signore, e viene dalle Indie occidentali, da Spanish Town in Giamaica, credo.
Mr Rochester mi era accanto e mi aveva preso la mano come per farmi sedere.
Nell’udire le mie parole, mi diede una stretta convulsa al polso; il sorriso gli si gelò sulle labbra e uno spasmo parve mozzargli il respiro.
Mason! Le Indie occidentali! disse balbettando come un automa. Mason! Le Indie occidentali! ripeté ancora.
E poi lo ridisse una terza volta, sillaba per sillaba, facendosi, pian piano, più pallido della cenere.
Sembrava quasi non rendersi conto di cosa stesse facendo. Vi sentite male, signore?
domandai. Jane, che colpo.
Che colpo, Jane!
Barcollava.
Oh, appoggiatevi a me, signore.
Jane, già una volta mi avete offerto la vostra spalla; fatelo ancora.
Sì, signore, certo. E vi offro anche il braccio.
Si mise a sedere e mi fece sedere accanto a lui.
Tenendomi la mano tra le sue, me la sfregava e intanto mi guardava con un’espressione che più smarrita e angosciata di così non si poteva.
Mia piccola amica! disse.
Vorrei tanto essere in un’isola tranquilla, io e voi soltanto, lontano dalle preoccupazioni, dai pericoli e dai ricordi tristi.
Posso fare qualcosa per voi, signore? Darei la mia vita per aiutarvi!
Jane, se avrò bisogno d’aiuto, lo cercherò da voi, ve lo prometto.
Grazie, signore. Ditemi cosa devo fare...
e io lo farò, o almeno ci proverò! Andate a prendermi un bicchiere di vino in sala da pranzo, Jane. A quest’ora, staranno cenando. E controllate se c’è anche Mason con loro, e che cosa fa. Andai.
Trovai la comitiva che cenava in sala da pranzo, proprio come aveva detto Mr Rochester.
Non erano seduti a tavola.
La cena era stata allestita sulla credenza e ognuno si serviva da sé, prendendo quel che voleva.
Mangiavano in piedi, chi da una parte e chi dall’altra, con i piatti e i bicchieri in mano.
Sembravano tutti di ottimo umore e la stanza era riempita e animata dalle loro risate e chiacchiere. Mr Mason se ne stava vicino al fuoco a parlare con il colonnello Dent e con sua moglie e pareva allegro come gli altri.
Riempii di vino un bicchiere e tornai in biblioteca.
Al mio ritorno, il pallore mortale era scomparso dal volto di Mr Rochester: aveva ripreso il suo aspetto sicuro e severo.
Mi tolse il bicchiere di mano.
Alla vostra salute, angelo soccorritore!
disse.
Vuotò il bicchiere e me lo restituì.
Cosa stanno facendo, Jane?
Ridono e parlano, signore.
Non hanno un’aria grave e misteriosa, come se avessero sentito qualcosa di strano?
No, per niente. Non fanno che ridere e scherzare. E Mason?
Ride anche lui.
Se in questo preciso istante quelle persone entrassero tutte insieme e mi sputassero in faccia, voi cosa fareste, Jane?
Le sbatterei fuori, signore, se potessi.
Accennò un sorriso.
Ma se fossi io ad andare da loro e loro si limitassero a guardarmi con distacco e a scambiarsi sussurri di scherno, e poi, uno dopo l’altro, se ne andassero, lasciandomi solo, cosa fareste allora?
Andreste via con loro? Non credo proprio, signore.
Preferirei restare con voi.
Per confortarmi?
Sì, signore, per confortarvi come meglio posso.
E se vi mettessero al bando per essermi rimasta fedele?
Probabilmente non lo verrei mai a sapere; e se anche lo venissi a sapere, non me ne importerebbe nulla.
Allora sareste pronta a sfidare l’opinione pubblica per amor mio? Farei la stessa cosa per ogni amico che si sia meritato la mia lealtà.
Come di sicuro ve la siete meritata voi.
Quand’è così, tornate in sala, avvicinatevi a Mr Mason senza dare troppo nell’occhio e sussurrategli in un orecchio che Mr Rochester è tornato e desidera parlargli; accompagnatelo qui e poi lasciateci soli.
Sì, signore.
Eseguii i suoi ordini.
Mi fissarono tutti mentre passavo in mezzo a loro, tirando dritto. Raggiunsi Mr Mason, gli riferii il messaggio e lo precedetti fuori dalla stanza. Lo condussi in biblioteca e poi me ne andai di sopra.
Più tardi, quand’ero a letto già da un po’, sentii gli ospiti ritirarsi nelle loro stanze.
Distinsi la voce di Mr Rochester che diceva: Per di qua, Mason; ecco la tua camera.
Dalla voce sembrava allegro. Quel tono spensierato mi rassicurò, così, subito dopo, mi addormentai.
Capitolo XX Avevo dimenticato di tirare le tende, come facevo di solito, e anche di abbassare lo scuro.
Perciò, quando la luna, che era piena e splendente , nel suo tragitto, arrivò nel perimetro di cielo di fronte alla mia finestra e da lì mi guardò attraverso le vetrate senza tende, il suo sguardo maestoso mi svegliò.
Destata nel cuore della notte, aprii gli occhi sul suo disco bianco argentato, chiaro come cristallo.
Era bellissimo, ma troppo solenne; mi tirai un po’ su e allungai il braccio per chiudere la tenda.
Buon Dio!
Che urlo!
La notte, il suo silenzio, la sua pace furono squarciati in due da un suono brutale, graffiante, stridulo, che riempì da cima a fondo tutta Thornfield Hall.
Il mio polso s’arrestò, il cuore cessò di battere, il braccio teso era come paralizzato.
L’urlo si spense e non ne seguirono altri.
Qualunque fosse la creatura che aveva emesso quel grido spaventoso, non avrebbe potuto di certo ripeterlo subito: nemmeno il condor delle Ande con le ali più grandi che ci siano avrebbe potuto lanciare, per due volte di seguito, uno strido del genere dall’alto del suo nido avvolto dalle nubi.
L’essere che aveva buttato fuori tutto quel fiato doveva riposarsi un po’ prima di poter ripetere lo sforzo.
Veniva dal terzo piano, perché mi passò sopra la testa.
E sopra la mia testa sì, proprio nella stanza sovrastante la mia cameretta sentivo adesso una lotta: una lotta all’ultimo sangue, a giudicare dal rumore; e una voce mezza soffocata gridò tre volte, una dopo l’altra: Aiuto!
Aiuto!
Aiuto!.
Ma non viene nessuno?
implorò; e poi, mentre i colpi, i tonfi e il tamburellare di passi diventavano sempre più frenetici, distinsi, attraverso le assi e l’intonaco del soffitto: Rochester!
Rochester!
Per l’amor di Dio, vieni qui!.
S’aprì la porta di una camera e qualcuno s’affrettò, o meglio si precipitò, lungo la galleria. Nella stanza di sopra risuonò un altro passo e qualcosa cadde. E poi ci fu il silenzio.
Io, nel frattempo, mi ero infilata la prima cosa che avevo trovato, sebbene tremassi come una foglia per la paura. Uscii dalla mia camera.
Si erano svegliati tutti.
Da ogni stanza venivano esclamazioni e mormorii di terrore, una dopo l’altra le porte si aprirono, uno dopo l’altro gli ospiti si sporsero a guardare, la galleria si riempì.
Uomini e donne avevano abbandonato i loro letti. Da ogni parte era tutto un domandare confuso: Oh!
Che cos’è?, Chi si è fatto male?, Cos’è successo?, Andate a prendere un lume!, Un incendio?, Ci sono i ladri?, Dove ce ne scappiamo?. Se non fosse stato per il chiaro di luna, si sarebbero trovati nel buio più totale.
Correvano su e giù, s’accalcavano.
C’era chi singhiozzava e chi inciampava: non si riusciva a venire a capo di tanta confusione.
Dove diavolo è Rochester?
sbottò il colonnello Dent.
Il suo letto è vuoto.
Eccomi!
Eccomi!
tuonò una voce, di rimando.
State calmi, sto arrivando.
La porta in fondo alla galleria si aprì e Mr Rochester si fece avanti, con una candela in mano.
Era appena sceso dal terzo piano. Una signora gli corse subito incontro e gli afferrò il braccio: era Miss Ingram. È successo qualcosa di terribile, vero?
disse.
Parlate!
Se è successo qualcosa di brutto, vogliamo saperlo subito! Non fatemi cadere, però, e non strangolatemi, rispose.
Adesso anche le signorine Eshton gli stavano aggrappate addosso; e le due vedove, nelle loro ampie vestaglie bianche, avanzavano verso di lui come vascelli a vele spiegate.
È tutto a posto! Tutto a posto!
esclamò.
È che siamo alle prove generali di Molto rumore per nulla.
Signore, allontanatevi, sennò qui finisce male.
E in effetti il suo aspetto non prometteva niente di buono: i suoi occhi neri lanciavano scintille. Controllandosi a fatica aggiunse: Una domestica ha avuto un incubo, tutto qui. È un tipo emotivo e nervoso.
Avrà di sicuro scambiato il sogno per un’apparizione o qualcosa del genere e dallo spavento le è preso un colpo.
E quindi, adesso, voglio vedervi tornare tutti nelle vostre stanze; perché, finché la casa non è tranquilla, non possiamo occuparci di lei.
Signori, abbiate la bontà di dare l’esempio alle signore.
Miss Ingram, sono sicuro che non mancherete di mostrarvi superiore a questi sciocchi terrori. Amy e Louisa, su, da brave colombe, tornate al vostro nido.
Mesdames , se continuate a stare in questa galleria gelida, vi beccherete di certo un raffreddore.
E così, un po’ con le buone e un po’ con le cattive, riuscì a rimandare ognuno nella propria stanza.
Io non attesi il suo ordine per tornare nella mia, ma vi rientrai senza dare nell’occhio, così come, senza dare nell’occhio, ne ero uscita.
Tuttavia non andai a letto; anzi, cominciai a vestirmi, stavolta per bene.
I suoni che avevo sentito dopo il grido e le parole che erano state pronunciate li avevo uditi probabilmente solo io, perché provenivano dalla stanza sopra la mia.
E quindi sapevo bene che non era stato il sogno di una domestica a spargere il terrore in casa e che la spiegazione di Mr Rochester era soltanto una sua trovata per tranquillizzare gli ospiti.
Mi vestii, dunque, per essere pronta a ogni evenienza.
Una volta vestita, rimasi seduta a lungo accanto alla finestra a guardare, fuori, il parco silenzioso e i campi argentati e ad aspettare chissà che cosa.
Avevo come la sensazione che, dopo quell’urlo strano, dopo la lotta e le invocazioni d’aiuto, dovesse per forza succedere qualcos’altro.
E invece no, tornò la calma. A poco a poco tutto tacque: ogni brusio, ogni movimento. E nel giro di un’ora Thornfield Hall fu di nuovo silenziosa come un deserto. Come se il sonno e la notte avessero ripreso possesso del loro impero.
Intanto la luna calava e stava quasi per sparire.
Non volendo rimanere seduta al freddo e al buio, pensai che avrei potuto sdraiarmi sul letto così, tutta vestita.
Lasciai la finestra e passai sul tappeto in punta di piedi; appena mi chinai per togliermi le scarpe, qualcuno bussò piano, con cautela, alla porta.
Chi è?
chiesi.
Siete in piedi?
domandò la voce che m’aspettavo di udire, ossia quella del padrone.
Sì, signore.
E vestita?
Sì.
Allora venite fuori, ma fate piano.
Obbedii.
Nella galleria c’era Mr Rochester, con una candela in mano.
Ho bisogno di voi, disse, seguitemi, ma camminate piano, senza far rumore.
Le mie pantofole erano leggere: potevo camminare sulla guida con passo felpato, silenziosa come un gatto.
Il padrone percorse rapidamente la galleria e salì le scale, poi si fermò nel corridoio buio e basso di quel fatidico terzo piano.
Io lo avevo seguito e ora mi fermai al suo fianco.
Avete una spugna in camera? mi chiese, con un filo di voce.
Sì, signore.
E avete anche dei sali... dei sali da inalare?
Sì.
Allora scendete a prenderli.
Tornai giù, presi la spugna sul lavabo e i sali nel cassetto e, ancora una volta, ricalcai i miei passi.
Lui era sempre lì ad aspettarmi, con una chiave in mano: si avvicinò a una delle porticine nere, la infilò nella toppa, si fermò e si rivolse di nuovo a me: Non vi sentirete mica male alla vista del sangue?.
No, non credo.
Ma non mi ci sono mai trovata.
Nel rispondergli sentii un brivido; ma non era il freddo, e nemmeno la stanchezza.
Datemi la mano, su, disse, non è proprio il caso di rischiare uno svenimento.
Misi le mie dita nelle sue. Calde e ferme, fu il suo commento. Girò la chiave e aprì la porta.
Vidi una stanza che ricordavo di aver già visto, il giorno in cui Mrs Fairfax mi fece visitare la casa.
Era tutta rivestita di arazzi; ma adesso gli arazzi erano sollevati in un punto, scoprendo una porta che era sempre rimasta nascosta.
Questa porta era aperta e conduceva a una stanza illuminata, da dove usciva un suono rabbioso e rotto, simile al ringhio di un cane.
Mr Rochester posò la candela, mi disse Aspettate un momento ed entrò in quella camera interna.
Il suo ingresso fu accolto da uno scoppio di risa, fragoroso all’inizio, che si concluse con uno spettrale Ah!
ah!, in tipico stile Grace Poole.
Allora lei era lì.
Mr Rochester fece qualcosa senza aprire bocca, sebbene sentissi una voce bassa che gli si rivolgeva.
Uscì e chiuse la porta dietro di sé. Venite, Jane!
disse, e io passai oltre un letto molto grande che, con le sue tende tirate, nascondeva buona parte della stanza.
Vicino alla testata del letto c’era una poltrona: sulla poltrona c’era un uomo, vestito ma senza giacca; era immobile, con la testa appoggiata allo schienale e gli occhi chiusi.
Mr Rochester gli avvicinò la candela e, in quel volto pallido e apparentemente senza vita, riconobbi...
lo straniero, Mason.
Vidi anche che la sua camicia, su un fianco e sulla manica, era tutta inzuppata di sangue.
Tenetemi la candela, disse Mr Rochester, e io lo feci. Andò a prendere un catino d’acqua dal lavabo: Tenete anche questo, disse. Obbedii.
Prese la spugna, la bagnò e inumidì quel volto cadaverico; poi mi chiese di passargli la boccetta dei sali e gliela avvicinò alle narici. Poco dopo Mr Mason schiuse gli occhi ed emise un gemito. Mr Rochester sbottonò la camicia del ferito, che aveva il braccio e la spalla fasciati: con la spugna lavò via il sangue che gocciolava abbondante da sotto le fasciature.
Sono in pericolo di vita?
mormorò Mr Mason.
Pfui! No...
è soltanto un graffio. Fatti forza, amico: coraggio! Andrò di persona a chiamarti un medico. Spero che per domattina sarai in grado di ripartire. Jane, continuò. Signore?
Devo lasciarvi qui con quest’uomo per un’ora, o forse due. Se perde ancora sangue, dovete tamponarglielo con la spugna, come ho fatto io. Se vedete che sta per svenire, avvicinategli alle labbra quel bicchiere d’acqua e fategli odorare i sali. Non rivolgetegli la parola per nessuna ragione... e tu, Richard, ricordati che, se le parli, sarà a tuo rischio e pericolo. Apri le labbra... prova a fare qualcosa... e io non rispondo delle conseguenze. Il pover’uomo emise un altro gemito.
Era come se non osasse muoversi: la paura della morte o di qualcos’altro sembrava quasi paralizzarlo. Mr Rochester mi mise in mano la spugna insanguinata e io cominciai a usarla come aveva fatto lui.
Si fermò un attimo a guardarmi, poi disse: Ricordate!
Neanche una parola, e lasciò la stanza.
Provai una strana sensazione quando la chiave cigolò nella serratura e il rumore dei suoi passi che s’allontanavano scomparve del tutto.
Eccomi dunque al terzo piano, chiusa in una delle sue misteriose celle, la notte tutt’intorno a me e sotto i miei occhi e le mie mani questo spettacolo orribile e cruento; con solo una porta a separarmi da un’assassina.
Sì, era questa la cosa più spaventosa, il resto si poteva anche sopportare; ma tremavo all’idea che Grace Poole potesse piombarmi addosso da un momento all’altro.
Ma dovevo comunque rimanere al mio posto.
Dovevo vegliare su questo volto spettrale, su queste labbra livide e immobili a cui era stato proibito di schiudersi, su questi occhi ora chiusi, ora aperti, ora vaganti per la stanza, ora fissi su di me, ma sempre vitrei e impietriti dall’orrore.
Dovevo immergere di continuo la mano nel catino pieno d’acqua e di sangue e asciugare la ferita che non smetteva mai di gocciolare.
Dovevo vedere la luce della candela ancora accesa affievolirsi sul mio lavoro; le ombre addensarsi sugli arabeschi dell’antica tappezzeria attorno a me, infittirsi ancora di più sotto i drappeggi di quel letto ampio e vecchio e tremolare sinistramente di fronte a me sulle ante di un grande armadio, divise in dodici pannelli, in cui erano raffigurate, a tratti foschi, le teste dei dodici apostoli, ognuna dentro al suo pannello, come in una cornice; mentre sopra quelle teste, in alto, spiccava un crocifisso di ebano con il Cristo morente.
In un movimentato e ondivago gioco di luci e ombre, tra fluttuazioni e guizzi, ora compariva Luca, il medico barbuto con la fronte aggrottata, ora san Giovanni con i lunghi capelli mossi; e di tanto in tanto il volto diabolico di Giuda, che sembrava staccarsi dal pannello, prendere vita e minacciare lo smascheramento dell’arcitraditore Satana stesso nelle spoglie del suo succube schiavo.
In tutto questo, oltre a vegliare il ferito dovevo anche tendere l’orecchio: tendere l’orecchio ai movimenti della bestia feroce, di quel demonio annidato nella stanza lì accanto; anche se, dopo la visita di Mr Rochester, sembrava esser caduta vittima di una specie di sortilegio.
Per tutta la notte non udii che tre rumori, molto distanziati l’uno dall’altro: il cigolio di un passo, il breve ripetersi di quella specie di ringhio, come di un cane, e poi un profondo gemito umano.
A un certo punto fui travolta dai miei stessi pensieri.
Che maleficio era mai quello che viveva incancrenito in questa dimora appartata e che non poteva essere né espulso né domato, nemmeno dal padrone della casa stessa?
Per quale mistero, nelle più profonde ore della notte, si sfogava ora col fuoco ora col sangue? Che creatura era mai questa che, con il volto e le sembianze di una donna insignificante, emetteva ora una voce da demone beffardo, ora lo strido di un rapace a caccia di carogne?
E quest’uomo su cui ero china questo straniero innocuo, quest’uomo qualunque com’era finito impigliato in quella rete di orrori?
E perché la Furia si era avventata su di lui?
Che cosa l’aveva spinto verso questa parte della casa a un’ora tanto insolita, quando avrebbe dovuto starsene a letto a dormire?
Avevo sentito Mr Rochester assegnargli una camera al piano di sotto... che cosa l’aveva spinto fin quassù?
E perché, adesso, di fronte alla violenza e al tradimento che aveva subito, era così remissivo?
Perché aveva accettato tanto docilmente di mantenere il segreto impostogli da Mr Rochester?
Perché poi Mr Rochester gli aveva imposto questo segreto?
Il suo ospite era stato aggredito e lui stesso, qualche tempo prima, era stato vittima di un vile agguato; ed entrambi gli attentati, lui li teneva segreti, consegnandoli all’oblio!
E poco prima avevo visto con i miei occhi come Mr Mason si lasciasse dominare da Mr Rochester e come l’irruente volontà di quest’ultimo sovrastasse completamente l’inerzia del primo: le poche parole che si erano scambiati non lasciavano dubbi.
Era evidente che, nei loro precedenti rapporti, l’atteggiamento passivo dell’uno aveva sistematicamente subìto l’influenza dell’indomita energia dell’altro. E perché, allora, Mr Rochester era apparso così sgomento alla notizia dell’arrivo di Mr Mason? Perché il solo nome di quest’essere arrendevole che adesso teneva a bada soltanto con una parola, come fosse un bambino si era abbattuto su di lui, qualche ora prima, come un fulmine si abbatte su una quercia?
Oh!
Non potevo dimenticare il suo sguardo e il suo pallore mentre sussurrava: Jane, che colpo... che colpo, Jane.
Non potevo dimenticare come gli tremava il braccio, quando si era appoggiato alla mia spalla; e non era certo cosa da poco quella che aveva potuto piegare a quel modo lo spirito saldo e scuotere la solida struttura di Fairfax Rochester.
Quando tornerà? Quando tornerà? gridavo dentro di me, e intanto la notte non finiva mai...
e il mio ferito sanguinante diventava sempre più debole, lamentoso e bianco.
E non arrivavano né il giorno né il soccorso.
Avevo inumidito le labbra esangui di Mr Mason di continuo e di continuo gli avevo fatto odorare i sali stimolanti, ma i miei sforzi sembravano inutili: la sofferenza fisica, l’angoscia interiore o la perdita di sangue, o tutte e tre le cose insieme, stavano esaurendo in fretta le sue energie.
Si lamentava così tanto e aveva un’aria così sfinita, stravolta e persa da farmi temere il peggio; e non potevo nemmeno parlargli.
La candela, consumatasi del tutto, si spense.
In quel preciso istante, scorsi strisce di luce scialba orlare le tende della finestra: l’alba si avvicinava. E poi sentii Pilot abbaiare dabbasso, dal suo canile lontano, in cortile.
Rinacque la speranza.
E non fu un falso allarme, perché cinque minuti dopo il giro di chiave e lo scatto della serratura mi avvertirono che il mio turno di guardia era finito.
Era durato un paio d’ore, non di più, eppure molte settimane mi erano sembrate più brevi. Mr Rochester entrò insieme al medico che era andato a chiamare. E adesso, Carter, fate presto, disse a quest’ultimo. Per medicare la ferita, bendarla e portare giù il paziente vi concedo mezz’ora.
Non un minuto di più. Ma il paziente è in grado di muoversi, signore?
Certo che lo è. Non è nulla di grave.
È un tipo apprensivo e bisogna tenergli alto il morale.
Su, forza, all’opera!
Mr Rochester tirò indietro la tenda pesante e sollevò lo scuro di tela d’Olanda per far entrare più luce possibile. Fui sorpresa e felice nel vedere che stava per sorgere il sole: strie di luce rosa iniziavano a rischiarare l’Oriente. Poi si avvicinò a Mason, che era già sotto le mani del medico.
Allora, amico mio, come ti senti? chiese. Quella m’ha bello che spacciato, rispose lui con un filo di voce. Ma nemmeno per sogno! Coraggio!
Tempo due settimane e tutto questo sarà per te solo un vago ricordo.
Hai giusto perso un po’ di sangue, tutto qua. Carter, diteglielo anche voi che non corre nessun pericolo.
Posso farlo, in tutta coscienza, fece Carter, che aveva già tolto le fasciature. Però, se fossi arrivato un po’ prima, non avrebbe perso tanto sangue...
ma questo cos’è? La carne sulla spalla è lacerata, oltre che tagliata. Questa ferita non è stata fatta da un coltello. C’è il segno di un morso, qui! Quella mi ha morso, mormorò.
Mi ha azzannato come fosse una tigre, quando Rochester le ha tolto il coltello.
Non dovevi arrenderti, dovevi bloccarla subito, disse Mr Rochester. Ma in quelle circostanze, cosa potevo fare?
replicò Mason. Oh, è stato terribile! aggiunse, rabbrividendo.
E non me l’aspettavo. Pareva così tranquilla, all’inizio.
Ti avevo avvertito, fu la risposta dell’amico.
Ti avevo detto: ‘Sta’ in guardia, quando le vai vicino’.
E poi, potevi aspettare fino a stamattina, e farti accompagnare da me.
Volerla vedere stanotte, e da solo, è stata una vera follia.
Credevo che le avrebbe fatto un po’ bene vedermi.
Credevi! Credevi!
Mi fai saltare i nervi quando parli così.
Ma, in fin dei conti, hai sofferto e forse soffrirai abbastanza per non aver seguito il mio consiglio; quindi non dirò altro.
Carter, sbrigatevi! Sbrigatevi!
Il sole sorgerà a momenti e lui deve essere fuori di qui prima che succeda.
Ecco, signore! La spalla è già fasciata. Devo dare un’occhiata a quest’altra ferita sul braccio. Vi ha morso anche qui, dico bene? Mi ha succhiato il sangue.
Ha detto che voleva prosciugarmi il cuore, disse Mason.
Vidi Mr Rochester rabbrividire: un’espressione fortemente marcata di disgusto, d’orrore, di odio gli contrasse il volto, fin quasi a deformarlo, ma disse soltanto: Su, Richard, adesso basta!
Lascia perdere i suoi vaneggiamenti. Non parlarne più. Magari potessi dimenticarli, fu la risposta.
Li dimenticherai quando sarai lontano da qui. Una volta tornato a Spanish Town, per te sarà come morta e sepolta... o meglio, non avrai nessun bisogno di pensare a lei. Impossibile dimenticare una notte del genere! E invece è possibile. Su con la vita, amico.
Due ore fa pensavi di essere stecchito come un’aringa, e invece sei vivo e vegeto, e parli anche.
Ecco qua! Carter ha finito, o quasi; in un batter d’occhio ti rimetto in sesto.
Jane , prendete questa chiave, scendete in camera mia e andate dritta nello spogliatoio: aprite il primo cassetto dell’armadio e prendete una camicia pulita e una cravatta, poi portatele qui.
E cercate di sbrigarvi. Andai, cercai il ripostiglio in questione, trovai gli indumenti richiesti e tornai su.
Adesso, disse, andate dall’altro lato del letto, mentre io lo vesto; ma non lasciate la stanza: potrei avere ancora bisogno di voi.
Mi feci da parte come mi era stato ordinato.
Jane, quando siete scesa di sotto, avete sentito qualche movimento?
chiese Mr Rochester, poco dopo. No, signore. Era tutto tranquillo.
Vedrai, Dick, riusciremo a tirarti fuori di qui come per magia.
E sarà meglio per te e per quella povera creatura che è di là.
Ho fatto di tutto per evitare lo scandalo e non vorrei scoppiasse proprio all’ultimo.
Ecco, Carter, aiutatelo a infilarsi il panciotto.
Dove hai lasciato il tuo mantello foderato di pelliccia?
Non potresti fare nemmeno un miglio senza, con questo freddo maledetto, lo so. In camera tua?
Jane, correte giù nella stanza di Mr Mason, quella accanto alla mia, e portate su il mantello che vi troverete. Di nuovo corsi giù e di nuovo tornai su, con un immenso mantello foderato e bordato di pelliccia.
Adesso ho un’altra commissione per voi, disse il mio infaticabile padrone, dovete tornare in camera mia. È una fortuna che abbiate le pianelle di velluto, Jane! Un messaggero con gli zoccoli, in questo momento, non sarebbe di nessun aiuto.
Dovete aprire il cassetto centrale della mia toletta, ci troverete una piccola fiala e un bicchierino.
Prendeteli e portatemeli... su, presto! Andai e tornai al volo, con i contenitori desiderati.
Bene!
Adesso, dottore, mi prenderò la libertà di somministrargli io stesso un farmaco sotto la mia responsabilità. Mi sono procurato questa pozione a Roma, da un ciarlatano del posto...
un tipo che voi, Carter, avreste preso a calci.
Non è un rimedio da prendere senza criterio, ma in certi casi fa bene: come adesso, per esempio.
Jane, un po’ d’acqua.
Mi porse quel bicchierino minuscolo e io glielo riempii a metà con l’acqua della bottiglia che stava sul lavabo.
Così dovrebbe andare; adesso inumidite l’orlo della fiala.
Lo feci; contò dodici gocce di un liquido cremisi e lo diede a Mason.
Bevi, Richard. Ti darà il coraggio che ti manca, per un’ora o giù di lì. Ma mi farà male? Mi procurerà qualche infiammazione?
Bevi!
Bevi!
Bevi!
Mr Mason obbedì perché, evidentemente, era inutile resistere.
Adesso era vestito: appariva ancora pallido, ma non mostrava più alcuna traccia di sangue.
Dopo che ebbe buttato giù il liquido, Mr Rochester lo fece rimanere seduto per tre minuti; poi gli prese il braccio: Ora sono sicuro che potrai rimetterti in piedi, disse, prova.
Il paziente si alzò. Carter, sostenetelo sotto l’altra spalla.
Su, coraggio, Richard; fai un passo, ecco!
In effetti mi sento meglio, ammise Mr Mason.
Non ne dubito. Adesso, Jane, precedeteci sulla scala di servizio, su, svelta!
Aprite la porta laterale e dite al cocchiere della carrozza che vedrete in cortile o appena fuori, visto che gli ho detto di non far rumore con le ruote sul lastricato di tenersi pronto, che stiamo arrivando.
Ah, Jane, se c’è qualcuno in giro, venite ai piedi delle scale e fateci un segnale, che so... un colpo di tosse. Erano già le cinque e mezzo e il sole stava per sorgere, ma trovai la cucina ancora buia e silenziosa. La porta laterale era chiusa a chiave; l’aprii cercando di fare meno rumore possibile. In cortile era tutto tranquillo, ma il cancello era spalancato e fuori c’era una carrozza ferma, con i cavalli già attaccati e il cocchiere seduto a cassetta. Mi avvicinai e gli dissi che i signori sarebbero arrivati a momenti e lui fece un cenno col capo. Poi mi guardai attorno con circospezione e restai in ascolto.
La calma delle prime ore del mattino avvolgeva ogni cosa; alle finestre delle camere della servitù le tende erano ancora abbassate; gli uccellini cominciavano a cinguettare sugli alberi in fiore del frutteto, i cui rami pendevano come bianche ghirlande sul muro di cinta, a un lato del cortile; di tanto in tanto, i cavalli scalpitavano nelle scuderie ancora chiuse.
Tutto il resto era immobile. Apparvero i tre uomini. Mason, sorretto da Mr Rochester e dal medico, sembrava camminare abbastanza agevolmente. Lo aiutarono a salire in carrozza; Carter salì dopo di lui.
Abbiatene cura, disse Mr Rochester a quest’ultimo, e tenetelo a casa vostra finché non si sarà ristabilito del tutto.
Fra un giorno o due verrò a vedere come sta. Richard, come ti senti?
L’aria fresca mi rimette al mondo, Fairfax.
Lasciate aperto il finestrino dalla sua parte, Carter; non c’è vento...
arrivederci, Dick. Fairfax... Che c’è?
Fa’ in modo che sia ben assistita, che la trattino con tutta la tenerezza possibile, che...
si bloccò e scoppiò in lacrime. Faccio del mio meglio; l’ho sempre fatto e continuerò a farlo, fu la risposta. Chiuse lo sportello della carrozza e la vettura partì. Volesse Dio che tutto questo possa aver fine...
aggiunse Mr Rochester, chiudendo e sprangando il pesante cancello del cortile.
Dopo di che, con passo lento e aria assorta, si diresse verso una porta nel muro che fiancheggiava il frutteto.
Io, pensando di non servirgli più, mi preparavo a rientrare in casa; e invece lo sentii chiamare di nuovo: Jane!.
Aveva aperto quella porticina e si era fermato ad aspettarmi. Venite qualche minuto a prendere un po’ d’aria fresca, disse, quella casa è proprio una prigione, non vi sembra? A me pare una splendida residenza, signore. Il velo magico dell’inesperienza vi copre gli occhi, rispose, e la vedete attraverso un filtro incantato.
Non riuscite a discernere che le dorature sono melma e i drappi di seta ragnatele; che il marmo è vile ardesia e il legno lucido soltanto pezzi di scarto e fragile corteccia.
Ma qui, indicò il recinto verdeggiante in cui eravamo entrati, tutto è reale, dolce e puro.
Si incamminò lungo un sentiero cinto, da un lato, di bosso, di meli, peri e ciliegi, e con una bordura di fiori antichi di ogni sorta, dall’altro: violacciocche, garofanini dei poeti, primule odorose, viole del pensiero frammiste ad artemisie, rose canine e varie piante aromatiche.
A quell’ora, erano freschi come poteva renderli un bel mattino di primavera dopo una lunga serie di acquazzoni e schiarite d’aprile.
Il sole, proprio in quel momento, stava facendo capolino nel cielo screziato d’Oriente e i suoi raggi illuminavano le foglie bagnate di rugiada degli alberi fioriti e facevano risplendere, al di sotto, i viali tranquilli.
Jane, volete un fiore?
Raccolse una rosa semisbocciata, la prima del cespuglio, e me la porse.
Grazie, signore.
Vi piace quest’alba, Jane?
Questo cielo di nuvole alte e leggere che si dissolveranno alla prima calura del giorno...
quest’aria calma e fragrante? Sì, molto.
Avete passato una strana notte, Jane.
Sì, signore. E ne siete uscita pallida...
avete avuto paura quando vi ho lasciata sola con Mason?
Avevo paura che uscisse qualcuno dalla stanza interna. Ma avevo chiuso a chiave la porta e avevo la chiave in tasca.
Sarei stato un pastore sconsiderato se avessi lasciato un agnello, il mio agnellino prediletto, così vicino alla tana del lupo, senza difesa: eravate al sicuro.
Grace Poole continuerà a vivere qui, signore? Oh sì! Ma ora basta, non pensate più a lei...
toglietevela dalla mente.
Eppure ho l’impressione che, finché c’è lei, la vostra vita non sia per niente al sicuro.
Non abbiate paura.... starò in guardia.
Il pericolo che temevate stanotte adesso è scongiurato, signore?
Non ve lo posso garantire finché Mason non avrà lasciato l’Inghilterra, e forse nemmeno allora.
Per me, Jane, vivere significa stare sul cratere di un vulcano che potrebbe esplodere e vomitare fuoco da un momento all’altro.
Ma Mr Mason sembra un uomo che si lascia guidare facilmente. Voi avete una grande influenza su di lui, signore, questo è evidente.
Non vi sfiderà mai, né vi farà mai del male intenzionalmente.
Oh, no!
Mason non mi sfiderà, né mi offenderà mai di proposito; ma, senza volerlo, con una parola detta senza pensarci, potrebbe in un solo istante togliermi per sempre, se non la vita, almeno la felicità.
Ditegli di essere prudente, signore.
Fategli sapere quali sono i vostri timori e spiegategli come evitare il pericolo.
Rise di un riso amaro, mi afferrò la mano all’improvviso e, sempre all’improvviso, la lasciò andare.
Quanto siete ingenua! Se lo potessi fare, dove sarebbe il pericolo? Spazzato via in un istante. Da quando conosco Mason, mi è sempre bastato dirgli ‘fa’ questo’ e subito era cosa fatta. Ma, questa volta, non posso dargli ordini.
Non posso dirgli ‘sta’ attento a non nuocermi, Richard’, perché è assolutamente necessario che lui non sappia di potermi nuocere.
Ora vi vedo perplessa, e io accrescerò ancora di più la vostra perplessità.
Siete o non siete la mia piccola amica?
Mi piace servirvi, signore, e obbedirvi in tutto ciò che è giusto.
Proprio così. Me ne sono accorto. Vedo un piacere autentico nel vostro passo e nei vostri modi, nei vostri occhi e nel vostro volto, quando mi aiutate e siete gentile con me...
quando lavorate per me, e con me, in quello che avete coerentemente definito ‘tutto ciò che è giusto’; perché se vi ordinassi di fare qualcosa che secondo voi è sbagliato, non potrei far conto sui vostri piedini veloci e sulle vostre mani svelte e non vedrei più il vostro sguardo illuminarsi e il vostro volto animarsi.
La mia amica, allora, si rivolgerebbe a me, composta e pallida, e mi direbbe: ‘No, signore, questo è impossibile; non posso farlo, perché è sbagliato’, e diverrebbe irremovibile come una stella fissa.
Ebbene, anche voi esercitate un potere su di me e potreste farmi del male; eppure non me la sento di mostrarvi il mio punto debole perché ho paura che poi voi, per quanto fedele e affettuosa, subito dopo mi possiate trafiggere.
Se non avete da temere da Mr Mason più di quanto abbiate da temere da me, allora, signore, non correte nessun pericolo.
Volesse il Cielo!
Venite qui, Jane, sediamoci sotto questa pergola.
La pergola copriva una nicchia scavata nel muro e rivestita d’edera; sotto c’era un sedile rustico.
Mr Rochester ci si mise a sedere, lasciandomi posto, ma io rimasi in piedi davanti a lui.
Sedetevi, disse, c’è spazio per tutti e due.
Non esiterete mica a sedervi accanto a me?
Che c’è di male, Jane?
Gli risposi sedendomi, perché sentivo che sarebbe stato stupido rifiutare.
Adesso, mia piccola amica, mentre il sole beve la rugiada, mentre tutti i fiori di questo vecchio giardino si svegliano e si aprono, gli uccelli vanno a cercare fuori Thornfield la colazione per i loro piccoli e le api mattiniere fanno il loro primo turno di lavoro, io vi sottoporrò un caso, che dovete cercare di immaginarvi come vostro.
Ma prima guardatemi e ditemi se vi sentite a vostro agio, se avete paura che io sbagli a trattenervi qui e voi a restare. No, signore; sono contenta.
E allora, Jane, chiamate in aiuto la vostra fantasia: supponete di non essere più una ragazza beneducata e a modo, bensì un ragazzaccio ribelle e viziato fin dall’infanzia; immaginate di trovarvi in un paese straniero lontano da qui; provate a pensare di aver commesso, in quel paese, un errore gravissimo, poco importa di che natura sia o quale sia stato il movente, ma tale che le sue conseguenze vi perseguiteranno per tutto il resto della vostra vita e macchieranno tutta la vostra esistenza.
Badate, non dico delitto; non parlo di spargimenti di sangue o di un atto criminale che renderebbe il colpevole perseguibile dalla legge: la parola in questione è errore.
A lungo andare le conseguenze di ciò che avete fatto vi diventano assolutamente insopportabili; e allora cercate il modo di trovare un po’ di sollievo, con mezzi insoliti, ma non illegali né criminali. Tuttavia continuate a essere infelice, perché la speranza vi ha abbandonato proprio alla soglia della vita e il vostro sole di mezzogiorno è oscurato da un’eclissi che non passerà fino al tramonto e questo voi lo sapete.
I vostri ricordi si nutrono solo di immagini amare e avvilenti: allora non fate che vagare di qua e di là, cercando pace solo nell’esilio e felicità nel piacere parlo del piacere carnale, senza amore –, che offusca l’intelletto e fa appassire il sentimento.
Con il cuore esausto e l’animo inaridito, tornate a casa dopo anni di confino volontario, fate una nuova conoscenza come e dove non importa e trovate in questa persona estranea tante di quelle qualità buone e luminose che cercavate da vent’anni e che non avevate mai incontrato prima; e sono tutte fresche, sane, senza macchia né contaminazione.
Una compagnia del genere vi ridà vita e speranza.
E sentite che i giorni migliori stanno tornando con aspirazioni più nobili e sentimenti più puri. Desiderate iniziare una vita nuova e trascorrere i giorni che vi rimangono in modo più degno di un essere immortale. Per raggiungere questo obiettivo, credete di avere il diritto di passar sopra alle convenzioni, un ostacolo puramente formale che non è santificato dalla vostra coscienza né approvato dal vostro giudizio?
Si fermò, in attesa di una risposta. Ma cosa dovevo dirgli?
Oh, se qualche anima santa mi avesse suggerito una risposta saggia e soddisfacente!
Desiderio vano!
Il vento da ponente stormiva tra le foglie d’edera attorno a me, ma nessun delicato Ariele79 approfittò del suo soffio per parlarmi. Gli uccelli cantavano sulla cima degli alberi, ma il loro canto, per quanto dolce, era inarticolato.
Di nuovo Mr Rochester mi pose la sua domanda: Quest’uomo ramingo e peccatore, ora pentito e in cerca di un po’ di pace, ha o non ha il diritto di sfidare l’opinione pubblica per legarsi per sempre a questa creatura gentile, graziosa, generosa, e assicurarsi così la pace interiore e una vita nuova?.
Signore, risposi, il riposo del pellegrino o il riscatto del peccatore non dovrebbero mai dipendere da un altro essere umano. Gli uomini e le donne muoiono, i filosofi mancano di saggezza e i cristiani di bontà.
Se qualcuno che conoscete ha sofferto e sbagliato, deve cercare al di sopra dei suoi simili la forza per redimersi e il conforto per guarire.
Ma lo strumento... lo strumento!
Dio, nel suo operare, stabilisce lo strumento. Io sono stato per parlare fuor di metafora un uomo di mondo, dissoluto e inquieto, e credo di aver trovato lo strumento della mia guarigione in... Tacque. Gli uccelli continuavano a cantare allegramente, le foglie a frusciare soavi.
Quasi mi meravigliavo che non sospendessero quei canti e quei fruscii per ascoltare quella rivelazione rimasta in sospeso; ma avrebbero dovuto attendere parecchio tempo, perché il silenzio si protrasse a lungo.
Alla fine alzai lo sguardo sul mio riluttante interlocutore: mi guardava come se pendesse dalle mie labbra.
Mia piccola amica, disse, in tutt’altro tono, mentre anche il suo volto cambiava, perdendo ogni dolcezza e gravità e facendosi duro e sarcastico, avrete notato la mia tenera simpatia per Miss Ingram.
Non pensate che, se la sposassi, potrebbe rigenerarmi a oltranza?
Si alzò all’istante, camminò fino all’altra estremità del sentiero e quando tornò indietro canticchiava un motivetto. Jane, Jane, disse, fermandosi davanti a me, la notte insonne vi ha resa pallidissima.
Non mi mandate al diavolo per aver disturbato il vostro riposo? Mandarvi al diavolo?
Oh, no, signore.
Allora, a conferma di queste parole, stringiamoci la mano.
Che dita fredde!
Erano più calde stanotte, quando le ho strette davanti alla porta della camera misteriosa.
Jane, quando veglierete di nuovo con me? Tutte le volte che ce ne sarà bisogno, signore. Per esempio, la notte prima del mio matrimonio!
Sono sicuro che non riuscirò a dormire.
Mi promettete di stare sveglia con me e di farmi compagnia?
Con voi posso parlare della mia amata, perché adesso l’avete vista e la conoscete.
Sì, signore.
È una perla rara, non è vero, Jane?
Sì, signore. Una purosangue...
una vera purosangue, Jane: alta, bruna e formosa, con i capelli come quelli che avevano le donne cartaginesi.
Oddio!
Nelle scuderie ci sono Dent e Lynn!
Tornate in casa dal boschetto, passate da quella porticina.
Me ne andai da una parte e lui se ne andò dall’altra; quando arrivò in cortile gli sentii dire, allegramente: Mason è stato più mattiniero di voi, stamane.
È partito prima dell’alba, e io mi sono alzato alle quattro per salutarlo. Capitolo XXI I presentimenti sono cose strane! Come le connessioni empatiche80 e i presagi.
E le tre cose messe insieme costituiscono un mistero di cui l’uomo non ha ancora trovato la chiave.
In vita mia, non ho mai riso dei presentimenti, perché ne ho avuti io stessa di strani.
Secondo me, esistono connessioni empatiche il cui meccanismo trascende di molto la comprensione umana.
E i presagi, per quanto ne sappiamo noi, potrebbero essere semplicemente connessioni empatiche tra la Natura e l’uomo.
Quando ero una ragazzina di sei anni appena, una sera sentii Bessie Leaven raccontare a Martha Abbot di aver sognato un bambino e che sognare bambini era sicuro presagio di disgrazia, per se stessi o per uno della famiglia.
Quelle parole sarebbero forse svanite dalla mia memoria, se subito dopo non fosse successo qualcosa che ve le avesse impresse in modo indelebile.
Il giorno dopo, Bessie fu chiamata a casa, al letto di morte della sorellina.
Di recente avevo ripensato spesso a quelle parole e a quell’episodio; perché, per tutta l’ultima settimana, non c’era stata notte che non avesse portato con sé un bambino in sogno: a volte lo cullavo tra le braccia, altre volte lo facevo saltare sulle ginocchia, altre ancora lo guardavo giocare con le margheritine in un prato o divertirsi con le manine nell’acqua di un rivolo.
Una notte il bambino piangeva, la notte dopo rideva. Ora si accoccolava su di me, ora fuggiva via. Ma qualunque umore avesse, qualunque fosse il suo aspetto, questo fantasma non mancò di venirmi a trovare per sette notti di seguito, non appena piombavo nel mondo dei sogni.
Non mi piaceva quel persistere di uno stesso pensiero, quella strana ripetizione di una stessa immagine, e, man mano che si avvicinava l’ora di andare a letto e il momento in cui quella visione sarebbe tornata, diventavo sempre più nervosa.
Anche la notte di luna in cui avevo udito il grido ero stata strappata alla compagnia di questo bambino fantasma; e nel pomeriggio del giorno dopo vennero a dirmi che qualcuno mi aspettava di sotto, nel salottino di Mrs Fairfax. Quando vi entrai, trovai ad attendermi un uomo che sembrava il domestico di una casa signorile: era vestito a lutto stretto e sul cappello che teneva in mano c’era un nastro di crespo nero.
Non penso vi ricordiate di me, disse, alzandosi appena entrai, mi chiamo Leaven ed ero il cocchiere di Mrs Reed ai tempi in cui voi, signorina, vivevate a Gateshead, otto o nove anni fa, e sono ancora lì.
Oh, Robert!
Come state?
Certo che mi ricordo di voi: ogni tanto mi facevate montare il pony baio di Miss Georgiana.
E Bessie come sta? È vostra moglie, no? Sì, signorina.
Mia moglie sta benissimo, grazie.
Due mesi fa mi ha dato un altro bambino sono tre, ora e sia la mamma sia il piccolo godono di ottima salute.
E a casa, Robert? Tutto bene? Mi dispiace di non potervi dare notizie migliori, signorina. Al momento, se la passano davvero male... sono in grande difficoltà.
Spero che non sia morto nessuno, dissi guardando il suo abito nero.
Anche lui abbassò lo sguardo sul nastro nero del cappello e rispose: Otto giorni or sono, è morto Mr John, nella sua casa a Londra.
Mr John?
Sì.
E sua madre come l’ha presa? Eh, vedete, Miss Eyre, non è stato un semplice incidente.
Faceva una vita molto sregolata; negli ultimi tre anni aveva preso strani giri.
È stato un brutto colpo. L’avevo sentito da Bessie che non si comportava bene.
Comportarsi bene?
Non avrebbe potuto comportarsi peggio: si è rovinato la salute, oltre che il patrimonio, fra uomini e donne della peggior specie.
Si è indebitato ed è finito in galera, e per due volte sua madre lo ha tirato fuori, ma appena libero tornava subito alle compagnie e alle abitudini di prima.
Non era una gran testa e quei delinquenti con cui viveva l’hanno truffato fino all’inverosimile.
È tornato a Gateshead circa tre settimane fa e voleva che la signora gli consegnasse tutto quel che aveva. La signora si è rifiutata: le stravaganze del figlio avevano già pesantemente compromesso le sue finanze.
Così è ripartito, dopo di che ci è arrivata la notizia della sua morte.
In quali circostanze sia morto, Dio solo lo sa!
Dicono che si sia ucciso. Non avevo parole: ero sconvolta. Robert Leaven riprese: La signora, già da tempo, non stava bene.
Era ingrassata parecchio, ma questo non l’ha irrobustita; e la perdita del denaro e la paura della povertà l’avevano buttata a terra.
La notizia della morte di Mr John e di come era morto è arrivata troppo all’improvviso: le è preso un colpo. È stata tre giorni senza parlare, ma martedì scorso sembrava che stesse un po’ meglio. Era come se volesse dire qualcosa e continuava a far cenni a mia moglie e a borbottare tra sé. A ogni modo, soltanto ieri mattina Bessie ha capito che pronunciava il vostro nome, signorina, e alla fine ha detto queste parole: ‘Portatemi Jane... andate a prendere Jane Eyre. Voglio parlarle’.
Bessie non ha capito se fosse lucida e se quelle parole avessero un senso; ma lo ha riferito a Miss Reed e a Miss Georgiana, consigliandole di mandare qualcuno a prendervi.
Le ragazze, lì per lì, non volevano; ma poi la madre era sempre più inquieta e non faceva che ripetere ‘Jane, Jane’, così finalmente hanno acconsentito.
Sono partito da Gateshead ieri e se per voi va bene, signorina, vorrei portarvi via con me domattina presto.
Sì, Robert, per domattina sarò pronta. Credo che sia mio dovere venire. Lo credo anch’io, signorina. Bessie era sicura che non vi sareste rifiutata.
Ma immagino che dovrete chiedere il permesso, prima di partire.
Sì, e lo chiederò subito, e, dopo averlo accompagnato nel quartiere della servitù e averlo affidato alle cure della moglie di John e alle attenzioni di John stesso, andai a cercare Mr Rochester.
Non era in nessuna delle stanze del primo piano; non era in cortile, nelle scuderie o nel parco.
Chiesi a Mrs Fairfax se l’aveva visto e... sì, secondo lei stava giocando a biliardo con Miss Ingram. Corsi in sala biliardo: sentii risuonare lo schiocco delle biglie e il brusio delle voci. Mr Rochester, Miss Ingram, le due signorine Eshton e i loro cavalieri erano tutti concentrati nel gioco.
Ci voleva un certo coraggio a disturbare una comitiva così indaffarata; ma non era, la mia, una commissione che si poteva rimandare, così mi avvicinai al padrone, che era in piedi di fianco a Miss Ingram.
Mentre mi avvicinavo, quest’ultima si voltò e mi guardò con aria sprezzante.
I suoi occhi parevano domandarsi Guardala come striscia, cosa vorrà?, e quando dissi a bassa voce Mr Rochester lei fece un gesto come se fosse tentata di mandarmi via.
Ricordo il suo aspetto, in quel momento... molto elegante e d’effetto; indossava un abito da giorno di crespo celeste, un velo azzurro tra i capelli. Era tutta infervorata dal gioco e la sua sdegnata superbia non attenuava certo l’espressione altera dei suoi lineamenti.
Quella persona sta cercando voi?
domandò a Mr Rochester e Mr Rochester si voltò per vedere chi fosse la persona in questione.
Fece una curiosa smorfia, una di quelle sue espressioni strane e ambigue, posò la stecca e mi seguì fuori dalla stanza.
Allora, Jane?
disse appoggiandosi con le spalle alla porta dell’aula studio, dopo averla chiusa.
Se non vi spiace, signore, vorrei chiedervi una settimana o due di permesso.
Per fare cosa? Per andare dove?
Per visitare una signora malata che ha chiesto di me.
Che signora malata?
Dove vive?
A Gateshead, nella Contea di ***. Contea di ***? Ma è a cento miglia da qui!
Chi mai sarà questa signora che manda a chiamare persone così lontane?
Si chiama Reed, signore...
Mrs Reed. Reed di Gateshead?
C’era un Reed di Gateshead, un magistrato.
È la sua vedova, signore.
E che cosa ha a che fare con voi?
Come la conoscete? Mr Reed era mio zio... il fratello di mia madre. Diamine!
E perché non me l’avete detto prima?
Mi avete sempre raccontato di non avere parenti.
Nessuno che voglia riconoscermi, signore.
Mr Reed è morto e sua moglie mi ha cacciato via.
Perché?
Perché ero povera e per lei ero un peso, e poi non mi voleva bene.
Ma Reed non ha lasciato figli? Avrete dei cugini, no?
Sir George Lynn, ieri, parlava di un Reed di Gateshead che, a suo dire, è stato uno dei peggiori scapestrati della città; e Ingram nominava una Georgiana Reed dello stesso posto, che un paio di stagioni fa è stata molto ammirata a Londra per la sua bellezza.
Anche John Reed è morto, signore. Si è rovinato e ha quasi rovinato la sua famiglia e si dice che si sia suicidato.
La notizia ha scioccato tanto la madre da farle venire un attacco apoplettico.
E che sollievo potete arrecarle voi?
È assurdo, Jane!
A me non passerebbe nemmeno per la testa di farmi cento miglia per andare a trovare una vecchia signora che magari, per quando arriverete, sarà già morta.
E poi mi avete appena detto che vi ha cacciato di casa. Sì, signore, ma è stato tanto tempo fa e quando le sue condizioni erano molto diverse.
E ora non mi sentirei a mio agio a ignorare i suoi desideri. Quanto tempo starete via? Il meno possibile, signore. Promettetemi di restare soltanto una settimana.
Preferirei non fare promesse, perché potrei essere costretta a non mantenerle. In ogni caso voi tornerete.
Non vi lascerete convincere, per nessuna ragione, a rimanere con lei per sempre, non è vero?
Oh, no!
Tornerò di sicuro appena le cose si saranno sistemate.
E chi verrà con voi?
Non vorrete farvi mica cento miglia da sola!
No, signore.
La signora ha mandato un cocchiere.
Una persona di fiducia? Sì, signore.
È di casa lì da dieci anni.
Mr Rochester rifletté. Quando vorreste partire? Domattina presto, signore.
Bene, avrete bisogno di un po’ di denaro; non potete mettervi in viaggio senza denaro e non credo ne abbiate molto, visto che non vi ho ancora pagata.
Quanto avete in tutto, Jane?
domandò sorridendo.
Tirai fuori il borsellino; un oggetto quasi inconsistente!
Cinque scellini, signore.
Mi prese il borsellino, ne rovesciò il contenuto sul palmo della mano e ridacchiò, come se la sua esiguità lo divertisse.
Tirò subito fuori il suo portafogli: Ecco qua, disse porgendomi una banconota; erano cinquanta sterline e lui me ne doveva solo quindici.
Gli dissi che non avevo il resto.
Non voglio il resto, lo sapete.
Prendetevi il vostro stipendio.
Mi rifiutai di accettare più di quanto mi spettasse.
Lì per lì si rabbuiò; poi, come se si fosse ricordato di qualcosa, disse: Avete ragione, avete ragione!
Meglio non darvi tutto subito. Con cinquanta sterline sareste capace di star via per tre mesi. Eccone dieci, vi bastano?.
Sì, signore, ma adesso me ne dovete cinque. E allora, se le volete, tornate a prendervele. Sarò il vostro banchiere per quaranta sterline.
Mr Rochester, vorrei accennarvi un’altra questione, visto che ne ho l’occasione.
Un’altra questione?
Sono curioso di sentire di cosa si tratta.
Mi avete praticamente informato, signore, che a breve vi sposerete, giusto?
Sì, e allora? In tal caso, signore, Adèle dovrebbe andare in collegio.
Sono sicura che vi renderete conto anche voi di questa necessità.
Per toglierla dai piedi della sposa che altrimenti potrebbe calpestarla con un po’ troppo zelo?
C’è del buonsenso in questo suggerimento, non c’è dubbio.
Adèle, secondo voi, deve andare in collegio; e voi, di conseguenza, dovrete andarvene dritta al...
al diavolo? Spero di no, signore. Ma dovrò cercarmi una nuova occupazione da qualche altra parte. E certo!
esclamò, con una voce stridula e una smorfia irreale e comica al tempo stesso.
Mi fissò per qualche minuto.
E quindi pregherete la vecchia Madam Reed o le signorine, le figlie, di aiutarvi a cercare un posto, giusto?
No, signore; non sono in rapporti tali con i miei parenti da poter chiedere loro un favore...
metterò un annuncio.
Scalerete le piramidi d’Egitto! grugnì.
Mettete pure l’annuncio, a vostro rischio e pericolo!
Avrei dovuto darvi soltanto una sovrana invece di dieci sterline.
Ridatemi indietro nove sterline, Jane; mi servono.
Servono anche a me, signore, replicai, nascondendo le mani e il borsellino dietro la schiena.
Non posso proprio fare a meno di questo denaro.
Piccola spilorcia! disse.
Rifiutarmi un piccolo prestito!
Datemi cinque sterline, Jane.
Nemmeno cinque scellini, signore; nemmeno cinque centesimi.
Fatemi vedere un momento il denaro.
No, signore; non mi fido di voi.
Jane!
Signore?
Promettetemi una cosa.
Vi prometterò, signore, tutto quello che penso di poter mantenere.
Di non mettere annunci sui giornali e di affidare a me la ricerca di un altro impiego.
A tempo debito ve ne procurerò uno io.
Sarò felice di accontentarvi, signore, se anche voi mi prometterete che io e Adèle saremo entrambe al sicuro fuori da questa casa, prima che vi entri la vostra sposa.
Benissimo!
Benissimo!
Vi do la mia parola.
Allora partirete domani? Sì, signore, di buon’ora. Scenderete in salotto dopo cena?
No, signore. Devo prepararmi per la partenza.
Quindi dobbiamo dirci addio per un po’, giusto?
Credo di sì, signore.
E come si svolge, di solito, la cerimonia del congedo, Jane?
Insegnatemelo; io non sono molto aggiornato in materia.
Ci si dice ‘Addio’ o qualcosa di simile, a seconda delle preferenze.
E allora ditemelo.
Addio, Mr Rochester, per il momento. E io cosa devo dirvi? La stessa cosa, signore, se volete. Addio, Miss Eyre, per il momento.
Basta così? Sì.
Mi sembra un saluto un po’ misero, arido e anche poco affettuoso. Mi piacerebbe qualcosa di diverso, una piccola aggiunta al rito. Per esempio, potremmo stringerci la mano. No, no... neanche questo mi sembra granché.
Quindi non mi direte niente di più di ‘Addio’, Jane?
È sufficiente, signore.
Si può mettere lo stesso calore in una sola parola cordiale come in molte.
Sì, può darsi, ma un semplice ‘Addio’ è vuoto e freddino...
Per quanto tempo avrà intenzione di restare con la schiena appoggiata alla porta?
mi chiedevo. Voglio cominciare a fare i bagagli.
Suonò la campana della cena e lui scappò via subito, senza dire altro.
Non lo rividi più per il resto della giornata e il mattino dopo partii prima che lui si alzasse.
Raggiunsi la portineria di Gateshead verso le cinque del pomeriggio del primo maggio. Vi entrai prima di salire alla villa.
Era molto pulita e ordinata: le imponenti finestre erano decorate con piccole tende bianche, il pavimento era uno specchio, la grata e i ferri del caminetto erano tirati a lucido e c’era un bel fuoco acceso.
Bessie era seduta al bordo del focolare e allattava l’ultimo nato, e il piccolo Robert e la sorellina giocavano tranquilli in un angolo.
Che Dio vi benedica! Lo sapevo che sareste venuta!
esclamò Mrs Leaven, appena entrai.
Sì, Bessie, dissi dopo averla baciata, e spero di non essere arrivata troppo tardi.
Come sta Mrs Reed? È ancora viva, mi auguro.
Sì, è viva e, rispetto a prima, più lucida e in sé.
Il dottore dice che potrà tirare avanti ancora una settimana o due, ma non crede proprio che riuscirà a rimettersi.
Ultimamente ha più chiesto di me?
Parlava di voi proprio stamattina e aspettava con ansia il vostro arrivo, ma adesso dorme, o perlomeno dormiva dieci minuti fa, quando sono salita in casa.
Di solito passa tutto il pomeriggio in una sorta di torpore e si sveglia intorno alle sei o alle sette. Volete riposarvi qui un’oretta, signorina, e poi andremo insieme a trovarla? Robert entrò in quel momento e Bessie adagiò nella culla il bambino che dormiva e andò ad accoglierlo.
Poi insistette perché mi levassi la cuffia e bevessi una tazza di tè: ero pallida e avevo un’aria stanca, diceva.
Fui felice di accettare la sua ospitalità e mi lasciai togliere il mantello da viaggio con la stessa docilità con cui, da piccola, mi facevo svestire.
Nel vederla così affaccendata a tirare fuori il vassoio e il suo miglior servizio di porcellane da tè, tagliare pane e burro, tostare qualche fetta di dolce e, intanto, dare al piccolo Robert e alla piccola Jane qualche scappellotto o qualche spintarella, proprio come faceva con me allora, nel vederla così, in un momento, i ricordi di una volta mi si riaffollarono dentro.
Bessie aveva mantenuto il suo carattere vivace, oltre al passo svelto e leggero e al bell’aspetto.
Pronto il tè, volevo avvicinarmi al tavolo ma Bessie mi pregò di rimanere seduta con lo stesso tono perentorio di un tempo.
Dovevo essere servita accanto al fuoco, disse, e mi mise davanti un tavolinetto rotondo con sopra la mia tazza e un piatto di crostini, proprio come in passato, quando mi serviva, su una sedia della stanza dei bambini, qualche prelibatezza sottratta per me di nascosto; e io sorrisi e le obbedii, esattamente come allora.
Volle sapere se mi trovavo bene a Thornfield Hall e che tipo di persona fosse la padrona di casa; quando le dissi che c’era solo un padrone, mi chiese se era un bell’uomo e se mi piaceva.
Le risposi che era piuttosto brutto, ma un vero gentiluomo, e che mi trattava con gentilezza e io ero contenta.
Poi passai a descriverle l’allegra comitiva che negli ultimi tempi era ospite della casa; e a questi particolari Bessie s’interessò molto: era proprio quel genere di particolari che le piacevano di più.
A forza di chiacchierare, passò un’ora senza che nemmeno ce ne accorgessimo.
Bessie mi restituì la cuffia e tutto il resto e, insieme a lei, dalla portineria mi diressi verso casa. Ero con lei anche quel giorno di nove anni fa, quando ero scesa giù per il sentiero che adesso risalivo.
In un mattino scuro, nebbioso e umido di gennaio, avevo lasciato un tetto ostile con il cuore colmo di disperazione e amarezza mi sentivo un po’ una fuorilegge e quasi una reproba diretta al porto inospitale di Lowood, meta quanto mai lontana e ignota.
Ed ecco di nuovo levarsi di fronte a me quello stesso tetto ostile. Il mio avvenire era ancora incerto e il mio cuore ancora in pena.
In fondo, ero pur sempre un’anima errante sulla faccia della terra,81 ma avevo maggiore fiducia in me stessa e nelle mie capacità ed ero meno paralizzata dalla paura di essere oppressa.
La ferita aperta dei torti subiti era ormai completamente rimarginata e la fiamma del risentimento estinta.
Andiamo prima nella sala della colazione, disse Bessie precedendomi nel vestibolo, le signorine dovrebbero essere lì.
Un momento dopo ero entrata.
Non era cambiato niente; i mobili, tutto era esattamente come quel mattino in cui ero stata presentata per la prima volta a Mr Brocklehurst: davanti al camino c’era ancora lo stesso tappeto su cui lo avevo visto ergersi, come una colonna, e dando un’occhiata alla libreria mi parve di scorgere, al loro solito posto sul terzo scaffale, i due volumi di Storia degli uccelli d’Inghilterra di Bewick e, appena sopra, I viaggi di Gulliver e Le mille e una notte.
Gli oggetti inanimati erano sempre gli stessi, mentre gli esseri viventi erano cambiati e quasi irriconoscibili.
Mi ritrovai davanti due giovani signorine; una molto alta, quasi come Miss Ingram, e anche molto magra, con un viso olivastro e un’aria severa.
C’era, nel suo aspetto, qualcosa di ascetico che era amplificato dall’estrema semplicità del vestito dritto di lana nera, del colletto di lino inamidato, dei capelli tirati sulle tempie e dell’ornamento monacale costituito da una fila di grani d’ebano e un crocifisso.
Era Eliza, ne ero sicura, sebbene facessi fatica a rinvenire, in quel volto lungo e smunto, una qualche somiglianza con il volto di un tempo.
L’altra era certamente Georgiana, ma non la Georgiana che ricordavo io, la ragazzina di undici anni snella ed eterea come una fatina.
Questa era una fanciulla fiorente, molto formosa, bella come una bambola di cera, con lineamenti splendidi e regolari, languidi occhi azzurri e capelli ricci e biondi.
Anche il suo vestito era nero, ma con tutto un altro stile rispetto a quello della sorella: tanto morbido, elegante e con un taglio così squisito da far apparire l’altro, in confronto, ancor più puritano.
In ognuna delle sorelle c’era un tratto della madre, uno soltanto; la sorella maggiore, quella magra e pallida, aveva l’occhio ambrato della genitrice, mentre la florida ed esuberante sorella minore aveva la sua stessa mascella e lo stesso mento, forse un po’ più delicati ma che conferivano comunque al volto, altrimenti così voluttuoso e morbido, una durezza indescrivibile.
Entrambe le ragazze, quando entrai, si alzarono per salutarmi ed entrambe mi si rivolsero chiamandomi Miss Eyre.
Il saluto di Eliza fu breve e sbrigativo, senza sorriso; dopo di che tornò a sedersi, si mise a fissare il fuoco e parve dimenticarsi di me.
Georgiana aggiunse al suo Come va?
tutta una serie di luoghi comuni sul viaggio, il tempo e così via, pronunciati con un tono piuttosto strascicato e accompagnati da una serie di sguardi in tralice che mi passarono in rassegna dalla testa ai piedi, ora prendendo in esame le pieghe del mio mantello grigio di lana merino, ora soffermandosi sulle semplici guarnizioni della mia cuffia campagnola.
Le donne, a quella età, hanno un modo straordinario di farti capire che secondo loro sei una stramba senza di fatto aprire bocca.
Una certa altezzosità nello sguardo, la freddezza nei modi e la nonchalance nella voce esprimono appieno le loro idee in proposito, senza che debbano compromettersi con parole o azioni esplicitamente maleducate.
Il loro sorrisetto sprezzante, tuttavia, celato o palese che fosse, non aveva più su di me quel potere che aveva un tempo e, mentre ero seduta fra le mie cugine, ero sorpresa di trovarmi così a mio agio di fronte alla totale indifferenza dell’una e alle attenzioni semisarcastiche dell’altra: Eliza non mi mortificava e Georgiana non mi infastidiva. Il fatto è che avevo altro a cui pensare.
Negli ultimissimi mesi, i sentimenti che mi si agitavano dentro erano ben più forti di quelli che potevano suscitarmi loro e avevo provato pene e piaceri molto più intensi e ricercati di quelli che le due sorelle potevano infliggermi o donarmi, e quindi quel loro atteggiamento non mi faceva né caldo né freddo.
Come sta Mrs Reed?
chiesi subito guardando con calma Georgiana, che pensò fosse il caso di risentirsi per una domanda così diretta, quasi mi fossi presa una libertà inaudita.
Mrs Reed? Ah! Intendete la mamma. Sta molto male.
Non so se stasera potrete vederla.
Se solo, dissi, voleste salire sopra e avvisarla che sono qui, ve ne sarei molto grata.
Georgiana quasi trasalì e sgranò sconvolta gli occhi azzurri.
So che ha espresso la precisa volontà di vedermi, aggiunsi, e non vorrei tardare a esaudire il suo desiderio, più di quanto non sia strettamente necessario.
La mamma non ama essere disturbata di sera, sottolineò Eliza.
Io mi alzai subito, mi tolsi con calma la cuffia e i guanti, senza che nessuno mi avesse invitata a farlo, e dissi che sarei andata da Bessie, che pensavo fosse in cucina, a chiederle di verificare se Mrs Reed era disposta a ricevermi o meno in serata.
Andai, trovai Bessie, le diedi l’incarico e provvidi a prendere ulteriori misure.
Prima di allora l’arroganza mi aveva sempre intimidita: se un anno prima mi avessero ricevuta come avevano fatto quel giorno, avrei deciso di lasciare Gateshead il mattino dopo; ora mi fu chiaro, tutto d’un tratto, che sarebbe stata un’assurdità.
Avevo fatto un viaggio di cento miglia per vedere mia zia e dovevo restare con lei finché non si fosse sentita meglio... o fosse morta. Quanto alla superbia e alla stupidità delle figlie, dovevo metterle da parte e non farmi influenzare. Così mi rivolsi alla governante e le chiesi di indicarmi una stanza, le dissi che probabilmente sarei stata ospite lì per una settimana o due, mi feci portare il baule in camera e salii anch’io. Sul pianerottolo incontrai Bessie. La signora è sveglia, disse, le ho detto che siete qui. Venite, vediamo se vi riconosce.
Non avevo bisogno di essere guidata in quella stanza che conoscevo fin troppo bene e in cui, un tempo, ero stata così spesso convocata per ricevere punizioni o ramanzine.
Mi affrettai prima di Bessie, aprii piano la porta: sul tavolo c’era un lume velato, perché cominciava a fare buio.
C’era lo stesso letto a baldacchino con i tendaggi color ambra di allora; c’erano la stessa toletta, la stessa poltrona e lo stesso sgabello su cui centinaia di volte ero stata condannata a inginocchiarmi, per chiedere perdono di colpe che non avevo commesso.
Volsi gli occhi verso un angolo della stanza che conoscevo bene, aspettandomi quasi di vedere la sottile sagoma di una bacchetta, un tempo temuta, che era in genere nascosta in quel punto in attesa di saltar fuori come un diavoletto e sferzarmi le mani tremanti o il collo ritratto tra le spalle.
Mi avvicinai al letto, scostai i tendaggi e mi chinai sull’alta pila dei cuscini.
Il viso di Mrs Reed me lo ricordavo bene e cercai con ansia quell’immagine familiare.
È una fortuna che il tempo soffochi le brame di vendetta e smorzi gli impulsi della rabbia e del rancore.
Avevo lasciato questa donna con il cuore pieno di odio e amarezza e, adesso, tornavo da lei senza altre emozioni che una sorta di pietà per le sue grandi sofferenze e un forte desiderio di dimenticare e perdonare tutti i torti subiti, di potermi riconciliare con lei e stringerle amichevolmente la mano.
Il volto che conoscevo così bene era lì: rigido e inflessibile come sempre, con quello strano sguardo che niente poteva sciogliere e quel sopracciglio un po’ alzato, imperioso e dispotico.
Quante volte si era abbattuto su di me, minaccioso e ostile!
E come rivivevano nel mio ricordo le paure e i dolori della mia infanzia mentre ne ripercorrevo, con lo sguardo, le linee dure!
Eppure mi abbassai e la baciai.
Lei mi guardò. Sei Jane Eyre?
disse.
Sì, zia Reed.
Come state, cara zia?
Una volta mi ero ripromessa che non l’avrei mai più chiamata zia.
Pensai che non costituisse peccato dimenticare e rompere ora quel giuramento.
Le mie dita avvolsero la sua mano che giaceva sopra il lenzuolo. Se me le avesse strette affettuosamente, in quel momento ne sarei stata davvero felice.
Ma le nature refrattarie alle emozioni non si addolciscono tanto in fretta, né le antipatie naturali si sradicano tanto facilmente. Mrs Reed ritrasse la mano, girò la testa dall’altra parte e osservò che faceva caldo quella sera.
Poi mi scrutò di nuovo con uno sguardo così gelido che subito sentii che la sua opinione di me, i suoi sentimenti nei miei confronti erano immutati e immutabili.
Capii dai suoi occhi di pietra insensibili alla tenerezza e impermeabili alle lacrime che era decisa a considerarmi cattiva fino all’ultimo; perché credermi buona non le avrebbe arrecato nessun piacere intenso, ma solo un senso di frustrazione.
Provai prima pena e poi rabbia e infine un forte desiderio di esserle superiore, di dominarla a dispetto della sua natura e della sua volontà.
Mi erano salite le lacrime agli occhi, come da bambina: ordinai loro di tornare da dove erano venute.
Portai una sedia al capo del letto, mi misi a sedere e mi chinai sul cuscino.
Mi avete mandato a chiamare, dissi, e adesso sono qui ed è mia intenzione rimanere finché non vedrò che vi sarete rimessa.
Oh, certo! Hai visto le mie figlie? Sì.
Bene, potresti dir loro che desidero farti rimanere finché non ti avrò parlato di alcune cose che ti riguardano e che ho in mente? Stasera è troppo tardi e faccio fatica a ricordarmele. Ma c’è qualcosa che desideravo dirti...
fammi pensare...
Lo sguardo perso e qualcosa di mutato nella voce e nel modo di parlare mi rivelarono quale crollo ci fosse stato in quella struttura un tempo così vigorosa.
Rigirandosi nel letto, inquieta e agitata, raccolse a sé le coltri; il mio gomito, appoggiato a un angolo della trapunta, le bloccava.
Subito si irritò. Tirati su! disse.
Non darmi fastidio trattenendo le lenzuola.
Sei Jane Eyre?
Sono Jane Eyre.
Quella bambina mi ha fatto passare una tale quantità di guai da non credersi. Lasciarmi un fardello del genere...
e quante seccature mi ha causato, ogni giorno e ogni ora, con quel suo carattere incomprensibile, i suoi improvvisi sbalzi d’umore e quel suo incessante e innaturale tenere sotto controllo i movimenti degli altri!
Un giorno, giuro, mi ha parlato come una pazza, o come un demonio... non ho mai conosciuto un bambino che parlasse come lei e avesse il suo stesso sguardo; sono stata ben felice di mandarla via di casa. Cosa ne sarà stato di lei a Lowood? È scoppiata un’epidemia lì e molte alunne sono morte. Lei invece no, non è morta. Ma io ho detto che lo era... desideravo che lo fosse!
Un desiderio ben strano, Mrs Reed.
Perché la odiate tanto?
Sua madre l’ho sempre detestata perché era l’unica sorella di mio marito e la persona che lui amava di più al mondo.
Quando lei contrasse un matrimonio inferiore alla sua condizione e la sua famiglia voleva ripudiarla, lui si è opposto; e quando è arrivata la notizia della sua morte, ha pianto come un idiota.
Ha voluto far venire qui la bambina, sebbene io lo supplicassi di metterla, piuttosto, a balia e di pagarle il mantenimento.
La odiai fin dalla prima volta che le posai gli occhi sopra... quella creatura malaticcia, piagnucolosa e tutt’ossa!
Era capace di frignare nella sua culla per tutta la notte e non strillava forte, come fanno i bambini, ma vagiva e si lagnava.
A Reed faceva pena e così la cullava e se ne occupava come se fosse stata la sua; anzi, più di quanto si fosse mai occupato dei suoi figli quando avevano quell’età.
Avrebbe voluto che i miei bambini si affezionassero a quella piccola stracciona, ma i miei tesori non la potevano soffrire e lui si arrabbiava molto quando le dimostravano la loro antipatia.
Nel suo letto di morte la volle continuamente al suo capezzale e, appena un’ora prima di tirare le cuoia, mi fece giurare di continuare a mantenere quella creatura.
Tanto valeva affibbiarmi un marmocchio pezzente preso da un ospizio; ma lui era un debole, debole per natura.
John non assomiglia per niente a suo padre e io ne sono felice.
John è come me e come i miei fratelli. Lui è un vero Gibson. Oh, vorrei tanto che smettesse di tormentarmi con le sue richieste di denaro!
Non ho più denaro da dargli. Stiamo diventando poveri.
Mi tocca licenziare metà della servitù e chiudere una parte della casa, o lasciarla proprio.
Non acconsentirò mai a farlo... però come faremo ad andare avanti? Due terzi delle mie rendite se ne vanno per pagare gli interessi delle ipoteche. John è un giocatore d’azzardo terribile e perde sempre... povero ragazzo! È circondato da imbroglioni. John è caduto in basso, molto in basso... ha un aspetto terribile... mi vergogno di lui, quando lo vedo. Era sempre più agitata.
A questo punto, credo sia meglio lasciarla stare, dissi a Bessie, che stava in piedi all’altro lato del letto.
Forse sì, signorina; ma quando arriva sera parla spesso in questo modo...
al mattino è più calma. Mi alzai. Fermati! esclamò Mrs Reed.
C’è un’altra cosa che voglio dirti.
Mi minaccia...
mi minaccia in continuazione di uccidersi o di uccidermi e a volte sogno di vederlo disteso con una ferita profonda alla gola o con la faccia tumefatta e livida.
Guarda in che situazione mi sono venuta a trovare: le preoccupazioni mi schiacciano.
Che fare? Dove lo trovo il denaro?
Bessie cercò allora di convincerla a prendere un calmante. Ci riuscì a fatica.
Subito dopo, Mrs Reed divenne più tranquilla e sprofondò in uno stato di assopimento.
Allora la lasciai.
Trascorsero più di dieci giorni prima che potessi parlarle di nuovo.
Continuava a passare dal delirio all’apatia e il dottore si era raccomandato di evitarle tutto ciò che potesse agitarla troppo.
Nel frattempo, con Georgiana ed Eliza cercavo di barcamenarmi come meglio potevo.
All’inizio furono davvero molto fredde.
Eliza trascorreva gran parte della giornata seduta a cucire, leggere o scrivere; a me e alla sorella quasi non rivolgeva parola.
Georgiana passava ore e ore a dire sciocchezze al suo canarino e non mi considerava per niente.
Ma io ero decisa a non farmi vedere inattiva o annoiata: mi ero portata dietro il mio materiale da disegno e questo si rivelò adatto a entrambi gli scopi.
Munita di una scatola di matite e di qualche foglio di carta, mi sedevo in disparte, vicino alla finestra, e passavo il tempo a schizzare bozzetti di fantasia che rappresentavano qualsiasi scena prendesse momentaneamente forma nel sempre mutevole caleidoscopio della mia immaginazione: uno scorcio di mare tra due scogli, la luna nascente e una nave profilata sul suo disco, un cespuglio di giunchi e giaggioli acquatici da cui spuntava fuori la testa di una naiade incoronata di fiori di loto, un elfo seduto sul nido di una passera scopaiola sotto una ghirlanda di biancospini.
Una mattina cominciai a schizzare un volto.
Non sapevo o non m’importava di sapere che tipo di volto mi sarebbe venuto. Presi una matita morbida, ne smussai la punta per renderla più larga e mi misi all’opera. Dopo poco avevo tracciato sulla carta una fronte larga e sporgente e, sotto, i contorni di un viso squadrato.
Quello schizzo mi piacque; le mie dita procedettero solerti a riempirlo con i lineamenti.
Sotto quella fronte dovevano essere tracciate, in linea orizzontale, delle sopracciglia molto marcate; poi seguiva, com’era naturale, un naso ben modellato, dal profilo dritto e le narici larghe; poi una bocca morbida, ma per niente stretta; quindi un mento forte con una fossetta decisa nel mezzo: ovviamente mancavano ancora due favoriti neri e capelli corvini, a ciuffi sulle tempie e ondulati sulla fronte.
Adesso toccava agli occhi. Li avevo lasciati per ultimi perché richiedevano un lavoro più attento rispetto al resto.
Li disegnai grandi, diedi loro una bella forma, le ciglia le tracciai lunghe e fosche, le iridi lucenti e grandi.
Bene!
Ma non ci siamo ancora del tutto, pensai, esaminando il risultato, ci vogliono più energia e più vita.
E feci le ombre più nere in modo che le luci potessero spiccare con maggiore vivacità...
un paio di tocchi felici diedero l’effetto desiderato. Ecco, ora avevo un volto amico davanti a me. Cosa me ne importava se quelle due signorine mi davano le spalle? Lo guardai, sorrisi a quell’eloquente somiglianza: ero assorta e soddisfatta.
È il ritratto di qualcuno che conoscete?
chiese Eliza che si era avvicinata senza che me ne accorgessi.
Risposi che era solo un volto di fantasia e mi affrettai a infilarlo sotto gli altri fogli.
Era palese che mentissi. Infatti era un ritratto fedele di Mr Rochester. Ma cosa poteva importarne a lei, o a chiunque altro, all’infuori di me?
Anche Georgiana venne a vedere.
Gli altri disegni le piacquero molto, ma trovò brutto l’uomo del ritratto.
Sembrarono entrambe sorprese dalla mia abilità.
Mi offrii di ritrarle e ciascuna, a turno, posò per un profilo a matita.
Poi Georgiana mi mostrò il suo album.
Le promisi di contribuire alla sua collezione con un acquarello e questo la mise subito di buonumore.
Mi propose una passeggiata nel parco.
Non erano passate nemmeno due ore che eravamo già nel vivo di una conversazione confidenziale: mi aveva dispensato una descrizione dell’inverno movimentato trascorso a Londra due stagioni prima, dell’ammirazione riscossa e delle attenzioni ricevute.
E accennò anche alla nobile conquista che aveva fatto. Nel corso del pomeriggio e della sera questi accenni furono approfonditi: vennero riportate certe tenere conversazioni e rappresentate scene sentimentali. Insomma, quel giorno improvvisò per me un intero romanzo di vita mondana.
Tali confidenze si rinnovavano di giorno in giorno, ma tornavano sempre sullo stesso argomento: se stessa, i suoi amori e le sue pene. Era strano che non alludesse mai, nemmeno una volta, alla malattia della madre, alla morte del fratello o al momento difficile che la sua famiglia stava attraversando.
La sua mente sembrava tutta occupata dai ricordi di un passato spensierato e dalle aspettative di divertimenti futuri.
Passava cinque minuti al giorno nella camera della madre malata, non uno di più.
Eliza continuava a parlare poco. Evidentemente non aveva tempo per le chiacchiere. Non ho mai visto una persona più affaccendata di lei.
Era tuttavia difficile dire di cosa si occupasse, o meglio rintracciare qualche risultato della sua diligenza.
Si faceva svegliare presto, al mattino.
Non so a cosa si dedicasse prima di colazione, ma dopo quel pasto suddivideva metodicamente il suo tempo e ogni ora prevedeva un compito ben preciso. Tre volte al giorno studiava un libriccino che poi scoprii essere il Libro delle preghiere comuni.82 Una volta, le chiesi quale fosse la grande attrattiva di quel testo e lei disse: La Rubrica.
Tre ore le passava a ricamare, col filo dorato, l’orlo di un quadrato di stoffa cremisi, grande quasi come un tappeto.
In risposta alle mie domande sull’uso a cui era destinato, mi informò che serviva a coprire l’altare di una nuova chiesa costruita di recente vicino Gateshead.
Due ore le dedicava al suo diario, due a lavorare da sola nell’orto e una a fare i conti.
Sembrava non aver bisogno di compagnia né di fare conversazione. Credo che a suo modo fosse felice.
Questa routine le bastava e niente la infastidiva di più del sopraggiungere di un qualsiasi imprevisto che la costringesse a modificare la sua regolarità da orologio. Una sera in cui sembrava più comunicativa del solito, mi disse che la condotta di John e l’incombente rovina della famiglia erano state per lei fonte di profonda afflizione.
Ma ora si era chiarita le idee, diceva, e aveva preso una decisione.
Si era premurata di mettere al sicuro il suo patrimonio personale e, quando sua madre fosse morta ed era altamente improbabile, notò tranquillamente, che si riprendesse o resistesse ancora a lungo –, avrebbe realizzato un progetto accarezzato da tempo: cercarsi un luogo lontano da tutto e da tutti, dove la puntualità delle sue abitudini sarebbe stata per sempre al riparo da qualsiasi interferenza, e porre una solida barriera tra sé e la vanità del mondo.
Le chiesi se Georgiana l’avrebbe accompagnata.
Non credo proprio.
Lei e Georgiana non avevano niente in comune né lo avevano mai avuto.
Non voleva per nessun motivo addossarsi il peso della sua compagnia.
Georgiana doveva seguire la propria strada e lei, Eliza, la sua.
Georgiana, quando non alleggeriva il suo cuore con me, passava la maggior parte del suo tempo sdraiata sul sofà a lagnarsi della monotonia di quella casa e a sperare, sperare e sperare ancora che sua zia Gibson la invitasse in città.
Sarebbe stato molto meglio, diceva, se si fosse tolta dai piedi per un paio di mesi, finché non fosse tutto finito.
Non le chiesi cosa significasse quel tutto finito, ma credo si riferisse all’atteso decesso della madre e poi alla triste cerimonia dei funerali.
Eliza, in genere, non si curava affatto dell’indolenza e delle proteste della sorella, come se per lei quell’essere piagnucoloso e nullafacente non esistesse affatto.
Un giorno, però, mentre metteva via il libro dei conti e spiegava il ricamo, all’improvviso l’aggredì così: Georgiana, sono sicura che non può esistere sulla faccia della terra un animale più inutile e sciocco di te.
Non hai nessun diritto di stare al mondo perché non fai alcun uso della tua vita.
Invece di vivere per, in e con te stessa, come dovrebbe fare ogni essere dotato di raziocinio, cerchi solo di agganciare la tua debolezza alla forza di un’altra persona e, se non trovi nessuno disposto ad accollarsi il peso di un essere grasso, pusillanime, gonfio e inutile come te, allora gridi di essere maltrattata, trascurata, infelice.
E poi l’esistenza per te deve essere un susseguirsi ininterrotto di novità e divertimenti, altrimenti il mondo è una prigione. Devi essere ammirata, devi essere corteggiata, devi essere blandita; devi avere musica, danze e belle compagnie, sennò ti struggi, t’affievolisci. Non sei capace di escogitare un sistema che possa renderti indipendente da tutti gli sforzi e da tutti i desideri altrui e di far conto soltanto su te stessa? Prendi una giornata, dividila in tante parti, a ogni parte assegna un compito. Non lasciar vuoto nemmeno un quarto d’ora qua e là, nemmeno dieci minuti, nemmeno cinque minuti; occupali tutti e svolgi le tue attività in base a questa scansione, con rigida regolarità. La giornata sarà finita prima ancora che ti sia resa conto che è iniziata; e non sarai in debito con nessuno per averti aiutata ad ammazzare un momento vuoto. Non dovrai cercare la compagnia, la conversazione, la simpatia né la sopportazione di nessuno; avrai vissuto, in sintesi, come un essere indipendente dovrebbe vivere. Ascolta questo consiglio, il primo e l’ultimo che ti do; allora, forse, non avrai più bisogno di me né di nessun altro, accada quel che accada.
Se non lo seguirai e continuerai come hai fatto finora ad avanzare richieste, a piagnucolare e a sprecare il tuo tempo, allora subirai le conseguenze della tua idiozia, per quanto gravi e insormontabili possano essere. Ti parlerò in tutta sincerità e tu apri bene le orecchie, perché poi non ripeterò più quello che sto per dirti, ma agirò di conseguenza.
Dopo la morte di mia madre, me ne laverò le mani di te: dal giorno in cui la sua bara verrà trasportata nella cripta della chiesa di Gateshead, io e te ce ne andremo ognuna per la propria strada, come se non ci fossimo mai incontrate.
Non credere che la pura casualità che ci ha fatto nascere dagli stessi genitori ti consenta di zavorrare la mia vita con il pur minimo pretesto.
Ti dico questo: se l’intera razza umana, eccetto me e te, fosse spazzata via e noi due fossimo le uniche superstiti sulla faccia della terra, io ti lascerei nel vecchio mondo e me ne andrei nel nuovo.
E con ciò serrò le labbra.
Avresti potuto risparmiarti la seccatura di una simile tirata, rispose Georgiana. Lo sanno tutti che sei la creatura più egoista e senza cuore che esista. Guarda che io lo conosco il tuo odio vendicativo nei miei confronti. Ne ho già avuto una prova nel tiro che mi hai giocato nella storia di lord Edwin Vere.
Non riuscivi a sopportare che la mia posizione diventasse superiore alla tua, che avessi un titolo e fossi ammessa in ambienti in cui tu non oseresti neppure farti vedere, così hai fatto la spia e hai detto ciò che sapevi, compromettendo per sempre il mio futuro.
Georgiana si tolse di tasca il fazzoletto e passò l’ora seguente a soffiarsi il naso. Eliza restò seduta, fredda e impassibile, e tutta concentrata sul suo lavoro.
C’è chi ha scarsa considerazione dei sentimenti autentici e generosi, ma qui eravamo di fronte a due nature rese l’una intollerabilmente aspra, l’altra spregevolmente insipida proprio dalla mancanza di questi. Il sentimento senza la ragione è come una bevanda annacquata, ma la ragione non mitigata dai sentimenti è un boccone troppo amaro e rinsecchito perché l’uomo riesca a inghiottirlo.
Era un pomeriggio di pioggia e di vento.
Georgiana si era addormentata sul sofà leggendo un romanzo; Eliza era andata nella chiesa nuova a una funzione speciale per festeggiare l’onomastico di qualche parrocchiano, perché in materia di religione era una rigida formalista: non c’era cattivo tempo che le impedisse di adempiere puntualmente a quelli che considerava i suoi doveri di devota; con il sole o con la bufera, la domenica andava in chiesa tre volte e negli altri giorni quando c’era una funzione.
Così, pensai di andare di sopra a vedere come se la passasse la moritura, che era quasi sempre abbandonata a se stessa.
La servitù le dedicava un’attenzione intermittente; l’infermiera che era stata assunta, essendo poco sorvegliata, se la svignava dalla stanza tutte le volte che poteva.
Bessie le era fedele, ma doveva pensare alla sua famiglia e riusciva a venire solo ogni tanto. Come m’aspettavo, trovai la stanza della malata incustodita: nessuna traccia dell’infermiera. La paziente giaceva immobile, sembrava assopita. Il suo volto livido era sprofondato nei cuscini, il fuoco languiva dietro la grata.
Lo riattizzai, sistemai lenzuola e coperte, mi fermai a guardarla un istante, anche se lei non poteva guardarmi, e poi mi avvicinai alla finestra. La pioggia batteva forte contro i vetri, il vento soffiava burrascoso: Ecco un’anima, pensai, che presto si sottrarrà alla guerra degli elementi terreni. E quell’anima, che ora lotta per staccarsi dai suoi vincoli corporei, dove volerà una volta che se ne sarà finalmente liberata?. Meditando sul grande mistero, pensai a Helen Burns, rammentai le sue parole in punto di morte, la sua fede, la sua teoria sull’uguaglianza delle anime disincarnate.
Ascoltavo ancora, dentro di me, quella voce che ricordavo così bene, rievocavo il suo volto pallido e spirituale, i suoi lineamenti emaciati e lo sguardo sublime mentre giaceva sul suo sereno letto di morte e sussurrava il suo fervente desiderio di tornare nel seno del Padre celeste, quando una voce flebile mormorò, dal giaciglio dietro di me: Chi c’è?.
Sapevo che Mrs Reed non parlava da giorni.
Si stava riprendendo?
Mi avvicinai.
Sono io, zia Reed. Io chi?
fu la risposta.
Chi sei?, e mi fissò sorpresa e come allarmata, ma ancora senza agitarsi troppo.
Per me sei una perfetta sconosciuta...
dov’è Bessie? A casa sua, in portineria, zia. Zia, ripeté. Chi mi chiama zia? Non sei una Gibson, eppure ti conosco... quel viso, gli occhi e la fronte mi sono familiari.
Assomigli... ecco! Assomigli a Jane Eyre! Non dissi nulla.
Avevo paura di causarle un qualche trauma, rivelandole la mia identità. Eppure, disse, ho paura ci sia un equivoco. Forse mi sto confondendo. Desideravo vedere Jane Eyre e mi figuro una somiglianza laddove non esiste. Inoltre, in otto anni dev’essere cambiata.
A quel punto le assicurai dolcemente di essere la persona che credeva e desiderava che fossi, e, vedendo che mi capiva ed era perfettamente lucida, le spiegai che Bessie aveva mandato suo marito a prendermi a Thornfield.
Sono molto malata, lo so, disse dopo un po’.
Qualche minuto fa ho cercato di girarmi e mi sono accorta di non riuscire a muovere nemmeno un dito.
È meglio che mi alleggerisca il cuore, prima di morire.
Ciò a cui diamo poca importanza quando stiamo bene diventa assai gravoso in un’ora come questa.
C’è l’infermiera?
O non c’è nessuno nella stanza, a parte te?
Le assicurai che eravamo sole.
Bene, per due volte ti ho fatto un torto di cui adesso mi pento. Il primo, venendo meno alla promessa fatta a mio marito di crescerti come fossi figlia mia; il secondo... e qui si fermò.
Tutto sommato non è poi così importante, mormorò tra sé, e poi potrei riprendermi, ed è troppo penoso umiliarmi davanti a lei!
Fece uno sforzo per cambiare posizione, ma non ci riuscì. Il suo viso si alterò, come se dentro sentisse qualcosa... un presentimento, forse, della sua fine imminente. Basta, devo parlare. L’eternità mi aspetta; è meglio che glielo dica.
Lì c’è il mio scrigno, aprilo: dentro c’è una lettera, prendila.
Seguii le sue indicazioni.
Leggi la lettera, disse.
Era breve e così strutturata: Signora, potreste, di grazia, inviarmi l’indirizzo di mia nipote, Jane Eyre, e riferirmi come sta?
È mia intenzione scriverle a breve e invitarla a venire da me a Madera.
La Provvidenza ha benedetto i miei sforzi e mi ha assicurato una certa agiatezza; e siccome non sono sposato e non ho figli, vorrei adottarla e, alla mia morte, lasciarle tutto ciò che possiedo.
Io sono, signora, ecc. ecc., John Eyre, Madera.
Portava la data di tre anni prima. Perché non ne ho mai saputo niente?
chiesi.
Perché provavo per te un’avversione troppo profonda e inesorabile per pensare di darti una mano a raggiungere la prosperità. Non potevo dimenticare come ti eri comportata con me, Jane...
la furia con cui una volta mi ti sei ribellata, il tono con cui hai dichiarato di odiarmi più di ogni altra persona al mondo, lo sguardo che non aveva nulla di infantile e la voce con cui hai affermato che il solo pensiero di me ti dava la nausea e con cui hai asserito che ti ho trattata con meschina crudeltà.
Non potevo dimenticare ciò che ho provato quando sei scattata a quel modo e mi hai riversato addosso tutto il veleno che avevi dentro.
Ho avuto paura, come se un animale che avevo colpito o schiacciato mi avesse guardato con occhi umani e maledetto con voce di uomo. Portami da bere! Fa’ presto!
Cara Mrs Reed, dissi, porgendole l’acqua che mi aveva chiesto, non pensate più a tutto questo, dimenticatelo.
Perdonate il mio linguaggio appassionato; ero solo una bambina, allora. Da quel giorno sono passati otto o nove anni.
Non prestò alcuna attenzione a quel che dicevo, ma, dopo aver inghiottito qualche sorso, tirò il fiato e proseguì in questo modo: Ti dico che non potevo dimenticarlo; così attuai la mia vendetta.
Che fossi adottata da tuo zio e ti ritrovassi in una condizione di agio e benessere, non era proprio cosa che potevo sopportare.
Gli scrissi e gli dissi che mi dispiaceva deluderlo, ma Jane Eyre era morta. Era morta di tifo a Lowood. Ora fa’ quello che meglio credi: scrivigli e smentisci le mie affermazioni... smaschera pure le mie menzogne quando vuoi. Sei nata proprio per darmi il tormento. La mia ultima ora è angustiata dal ricordo di un gesto che, se non fosse stato per te, io non avrei mai osato commettere. Se solo vi convinceste a non pensarci più, zia, e a trattarmi con gentilezza e indulgenza.
Tu hai un’indole molto cattiva, disse, e ancora oggi mi è impossibile capirla: come tu sia riuscita, per nove anni di seguito, a essere paziente e ad accettare qualsiasi cosa e poi al decimo esplodere con tanto ardore e violenza, non riuscirò mai a comprenderlo.
La mia indole non è poi così cattiva come pensate. Sono un’impulsiva, ma poi non porto rancore.
Molte volte, da piccola, sarei stata felice di volervi bene, se me lo aveste permesso; e adesso desidero con tutta me stessa riconciliarmi con voi.
Datemi un bacio, zia. Avvicinai la guancia alle sue labbra ma non volle toccarla.
Disse che la opprimevo, stando così china sul letto, e di nuovo mi chiese dell’acqua.
Quando la feci ridistendere perché l’avevo sollevata e sorretta con il braccio, mentre beveva le toccai la mano gelida e umidiccia: a quel contatto, le sue deboli dita si ritrassero e gli occhi vitrei evitarono il mio sguardo.
Amatemi oppure odiatemi, come preferite, dissi, alla fine, io vi perdono ogni cosa, e vi perdono con tutto il cuore.
Adesso chiedete perdono a Dio e state in pace. Povera donna!
Era ormai troppo tardi, per lei, per provare a cambiare la sua abituale disposizione d’animo.
In vita, mi aveva sempre odiata. Nella morte, doveva continuare a odiarmi. A quel punto entrò l’infermiera, seguita da Bessie.
Restai ancora una mezz’ora, nella speranza di vedere qualche segno di amicizia, ma non ne ottenni alcuno.
Era ricaduta in fretta nel torpore e non si riprese più.
A mezzanotte morì. Non ero presente per chiuderle gli occhi, né lo erano le sue figlie. Il mattino dopo vennero a dirci che era tutto finito.
Era già pronta per la veglia. Io ed Eliza andammo a vederla.
Georgiana, che era scoppiata in un sonoro pianto, disse che non se la sentiva di andare.
Ed ecco quello che un tempo era stato il corpo robusto ed energico di Sarah Reed, ora rigido e immobile; sugli occhi di pietra erano calate le fredde palpebre, la fronte e i tratti forti recavano ancora l’impronta del suo animo inesorabile.
Quella salma era per me qualcosa di strano e solenne.
La osservai triste e addolorata: non mi ispirò nessuna tenerezza, nessuna dolcezza, nessuna pietà, nessuna speranza o rassegnazione, solo un dolore acuto per le sue pene, e non per la mia perdita, e uno sgomento cupo e senza lacrime di fronte all’orrore di una simile morte.
Eliza contemplò calma sua madre.
Dopo qualche minuto di silenzio, osservò: Con una costituzione come la sua avrebbe potuto vivere fino a tarda età.
Le preoccupazioni le hanno accorciato la vita. Uno spasmo le contrasse la bocca per un istante. Appena questo passò, si volse e lasciò la stanza e io la seguii. Nessuna di noi due aveva versato una lacrima.
Capitolo XXII Mr Rochester mi aveva dato soltanto una settimana di permesso, ma passò un mese prima che lasciassi Gateshead.
Sarei voluta tornare subito dopo il funerale, ma Georgiana mi pregò di restare finché non fosse partita per Londra, dove era stata finalmente invitata dallo zio, Mr Gibson, che era venuto a occuparsi della sepoltura della sorella e a sistemare certi affari di famiglia.
Georgiana disse che aveva paura di rimanere sola con Eliza: da lei non avrebbe avuto nessuna solidarietà nel suo sconforto, nessun sostegno nelle sue paure, nessun aiuto nei suoi preparativi. Così sopportai come potei i suoi vaneggiamenti lagnosi e i suoi piagnistei egoisti e feci del mio meglio per cucire le sue cose e mettere in valigia i suoi vestiti. A dire il vero, mentre io lavoravo lei non faceva niente; e pensavo tra me: Se noi due, cara cugina, fossimo destinate a vivere sempre insieme, allora dovremmo impostare i nostri rapporti in modo diverso.
Non me ne starei lì buona buona a sopportare ogni cosa senza battere ciglio; ti assegnerei la tua parte di lavoro e ti costringerei a farla, perché nessuno la farebbe al posto tuo; pretenderei anche che tenessi per te certi piagnistei strascicati e poco sinceri.
Accetto di essere così paziente e remissiva solo perché i nostri rapporti sono del tutto provvisori e capitano in occasione di un lutto.
Finalmente mi sbarazzai di Georgiana, ma a quel punto fu Eliza a chiedermi di rimanere un’altra settimana.
I suoi progetti richiedevano tutto il suo tempo e la sua attenzione, disse; era in procinto di partire per qualche meta sconosciuta e stava tutto il giorno in camera sua, con la porta chiusa a chiave dall’interno, a riempire bauli, svuotare cassetti e bruciare carte, senza mai parlare con nessuno.
Voleva che mi occupassi della casa, ricevessi i visitatori e rispondessi ai biglietti di condoglianze.
Un mattino mi disse che ero libera.
E, aggiunse, vi sono obbligata per i vostri preziosi servizi e per la discrezione!
C’è una certa differenza tra vivere con una persona come voi e con una come Georgiana: voi, nella vita, fate la vostra parte e non siete di peso a nessuno.
Domani, continuò, mi metterò in viaggio per il Continente. Mi stabilirò in una casa religiosa vicino Lilla...
diciamo pure un convento; là potrò vivere tranquilla e indisturbata.
Mi dedicherò per qualche tempo all’analisi dei dogmi della chiesa cattolica romana e allo studio attento delle attività del loro sistema: se scoprirò, come sono in parte già convinta, che è il più adatto ad assicurare uno svolgimento conveniente e ordinato di tutte le cose, abbraccerò la dottrina di Roma e probabilmente prenderò il velo.
Di fronte a questa decisione non espressi sorpresa né tentai di dissuaderla. La vocazione ti calza a pennello, pensai, speriamo che ti faccia un gran bene!
Quando ci salutammo, lei disse: Addio, cugina Jane Eyre, vi auguro ogni bene.
Siete una persona giudiziosa.
Allora replicai: Neanche voi siete priva di giudizio, cugina Eliza; ma temo che, qualunque siano le vostre qualità, tra un anno saranno murate vive dentro a un convento francese.
A ogni modo, non sono affari miei e, se sta bene a voi, io non me ne preoccuperò di certo.
Avete ragione, disse, e con queste parole ognuna di noi se ne andò per la propria strada.
Dato che non avrò più occasione di parlare ancora né di lei né di sua sorella, tanto vale dire subito che Georgiana contrasse un matrimonio vantaggioso con un uomo ricco e decrepito del bel mondo e che Eliza prese effettivamente il velo e oggi è superiora nel convento dove trascorse il periodo di noviziato e a cui donò tutti i suoi beni.
Cosa si provi a tornare a casa dopo un’assenza, lunga o breve che sia, io non lo sapevo: non avevo mai conosciuto un’emozione simile.
Sapevo solo cosa significava, quand’ero bambina, tornare a Gateshead dopo una lunga passeggiata ed essere sgridata perché avevo l’aria infreddolita o triste; e, più tardi, cosa significava tornare a Lowood dalla chiesa aspirando a un pasto sostanzioso e a un bel fuoco e non poter avere né l’uno né l’altro.
Nessuno di questi ritorni era particolarmente piacevole o desiderabile: nessuna calamita mi attirava verso un punto preciso, aumentando la sua forza di attrazione man mano che mi avvicinavo.
Il ritorno a Thornfield era qualcosa che dovevo ancora sperimentare. Il viaggio mi parve noioso...
molto noioso: cinquanta miglia il primo giorno, una notte passata in locanda e cinquanta miglia il secondo giorno.
Durante le prime dodici ore pensai a Mrs Reed nei suoi ultimi istanti di vita; vedevo il suo volto disfatto e sbiancato e sentivo la sua voce così stranamente alterata.
Ricordai il giorno del funerale, la bara, il carro funebre, il lungo corteo dei fittavoli e della servitù i parenti erano pochi –, la tomba aperta, la chiesa silenziosa, la cerimonia solenne.
Poi pensai a Georgiana e a Eliza; la prima me la immaginavo trionfante, al centro di una sala da ballo, la seconda reclusa nella cella di un convento; e mi soffermai ad analizzare le loro diverse peculiarità fisiche e caratteriali.
L’arrivo in serata nella grande città di *** disperse questi pensieri; la notte diede loro un altro corso: sdraiata sul mio letto da viandante, abbandonai i ricordi per le previsioni.
Stavo tornando a Thornfield, ma per quanto tempo ci sarei rimasta?
Non molto, di questo ero sicura.
Mentre ero via, avevo avuto notizie da Mrs Fairfax: gli ospiti, un po’ alla volta, avevano lasciato la villa; Mr Rochester era partito per Londra tre settimane prima, ma era previsto che tornasse entro quindici giorni. Secondo Mrs Fairfax si era recato in città per i preparativi del matrimonio, in quanto aveva parlato dell’acquisto di una nuova carrozza.
Scriveva, nella lettera, che a lei quest’idea di sposare Miss Ingram ancora non la convinceva; ma da quello che dicevano tutti e da quanto aveva visto lei stessa, non poteva più dubitare che la cerimonia si sarebbe celebrata presto.
Sarebbe un’incredulità ben strana la sua, se continuasse a dubitarne, commentai tra me.
Io non ne dubito affatto.
Seguì la domanda: Dove andrò?.
Sognai tutta la notte Miss Ingram: in un vivido sogno mattutino la vidi chiudermi in faccia i cancelli di Thornfield e indicarmi un’altra strada fuori di lì; e Mr Rochester stava a guardare a braccia conserte, sorridendo sardonico sia a me che a lei.
Non avevo comunicato a Mrs Fairfax la data precisa del mio rientro perché non volevo che venissero a prendermi a Millcote con il calesse o la vettura.
Mi ero riproposta di coprire la distanza da sola, a piedi e con calma; e con molta calma, dopo aver affidato il bagaglio alle cure dello stalliere, sgattaiolai fuori dalla Locanda del Re Giorgio verso le sei di una sera di giugno e presi la vecchia strada per Thornfield, una strada che passava quasi solo per campi e a quell’ora era poco frequentata.
Non era una serata estiva splendida e lucente, ma era comunque bella e mite. I falciatori di fieno erano al lavoro nei campi lungo la strada e il cielo, nonostante qualche nuvola, sembrava promettere bene per l’indomani: il suo azzurro laddove era visibile appariva dolce e stabile e le sue nubi formavano strati alti e sottili. Anche l’Occidente era dipinto a tinte calde, senza nessuno sprazzo d’acqua a raffreddarlo; era come se ci fosse un fuoco acceso, un altare che bruciava dietro la cortina di vapore variegato, dalle cui fenditure filtravano raggi di un rosso dorato.
Mi sentivo felice via via che la strada si accorciava davanti a me, così felice che a un certo punto mi fermai per domandarmi cosa significasse quella gioia e per ricordare alla ragione che non era casa mia quella a cui stavo tornando, né un posto in cui sarei rimasta per sempre o dove amici affettuosi si sarebbero presi cura di me e attendevano con trepidazione il mio arrivo.
Mrs Fairfax ti accoglierà certo con un placido sorriso, mi dissi, e la piccola Adèle batterà le manine e saltellerà dalla gioia nel vederti, ma sai benissimo che stai pensando a qualcun altro e non a loro, a qualcun altro che non pensa a te.
Ma cosa c’è di più ostinato della gioventù?
Di più cieco dell’inesperienza?
Entrambe affermavano che era già una gran gioia di per sé avere il privilegio di rivedere Mr Rochester, a prescindere dal fatto che lui si accorgesse di me; e poi aggiungevano: Sbrigati!
Sbrigati! Stai con lui finché puoi!
Ancora pochi giorni, qualche settimana al massimo, e te ne dovrai separare per sempre!.
Quindi soffocai un’angoscia appena nata un essere deforme che non riuscivo a convincermi fosse mio e dovessi allevarlo e continuai per la mia strada.
Anche nei campi di Thornfield falciano il fieno; o meglio, all’ora del mio arrivo i braccianti abbandonano il lavoro e tornano a casa con i rastrelli in spalla.
Mi resta da superare un paio di campi e poi da attraversare la strada, prima di arrivare al cancello.
Come sono pieni di rose i cespugli!
Ma non ho tempo di raccoglierle perché non vedo l’ora di essere a casa. Passo accanto a un alto cespuglio di rovi che spande i suoi rami fronzuti e fioriti sul sentiero. Ecco lo stretto cavalcasiepe con i gradini in pietra e lì seduto... Mr Rochester con un taccuino e una matita in mano: sta scrivendo.
No, non è un fantasma, eppure ogni fibra del mio corpo è come snervata.
Per un momento non sono più padrona di me stessa.
Cosa significa?
Non pensavo di tremare così nel vederlo o di perdere la voce o la capacità di muovermi in sua presenza.
Appena mi riavrò dalla paralisi, tornerò indietro. Non voglio fare la figura dell’idiota totale. Conosco un’altra via per arrivare alla casa.
Ma anche se ne conoscessi venti, ormai sarebbe inutile, perché mi ha vista.
Ehi!
grida posando taccuino e matita.
Eccovi finalmente! Avvicinatevi, vi prego.
E mi avvicino, almeno credo, anche se non so in che modo.
Non mi rendo granché conto dei miei movimenti e la mia unica preoccupazione è quella di apparire tranquilla e, soprattutto, di controllare i muscoli del viso che si ribellano con insolenza alla mia volontà, smaniosi di esprimere ciò che io avevo deciso di nascondere.
Ma ho un velo sul cappello... è già abbassato: magari adesso, con un piccolo sforzo, riuscirò a mantenere un certo contegno.
Siete proprio voi, Jane Eyre? Venite da Millcote, e a piedi?
Già...
proprio una delle vostre alzate d’ingegno: non chiedere la carrozza, non arrivare con un bel fragore di ruote per vie e strade come ogni comune mortale, ma aggirarsi furtiva nei dintorni di casa vostra al crepuscolo, come foste un sogno o un’ombra.
Che diamine di fine avete fatto in quest’ultimo mese?
Sono stata con mia zia che è morta, signore.
Tipica risposta alla Jane! Che gli angeli del cielo mi assistano! Questa viene dall’altro mondo... dal regno dei morti.
E me lo dice incontrandomi qui, solo e col buio che incombe!
Se ne avessi il coraggio, vi toccherei per vedere se siete in carne e ossa o soltanto un’ombra, piccolo folletto che non siete altro!
Ma preferirei afferrare la luce azzurra di un fuoco fatuo in una palude.
Birichina!
Birichina!
aggiunse, dopo una breve pausa. Starsene lontana da me per un mese intero! E scommetto che mi avete completamente dimenticato!
Sapevo che sarebbe stato bello rincontrare il mio padrone, anche se amareggiata dal timore che molto presto avrebbe smesso di essere il mio padrone e dalla consapevolezza di non essere niente per lui.
Eppure in quest’uomo vi era sempre un tale potere di comunicare la felicità che per me era già una grande festa poter assaggiare le poche briciole che spargeva a un uccellino smarrito e forestiero com’ero io.
Le sue ultime parole furono come un balsamo per me: sembravano sottintendere che gli importasse qualcosa che l’avessi o non l’avessi dimenticato.
E aveva parlato di Thornfield come di casa mia... magari fosse stata casa mia!
Non si spostava dal cavalcasiepe e io non osavo chiedergli di lasciarmi passare.
Gli domandai subito se era stato a Londra.
Sì, immagino che l’abbiate saputo dal vostro secondo paio d’occhi.
Me l’ha scritto Mrs Fairfax in una lettera.
E vi ha anche spiegato cosa sono andato a fare?
Oh sì, signore!
Lo conoscono tutti il vostro scopo.
Dovete vedere la carrozza, Jane, e dirmi se non sia perfetta per la futura Mrs Rochester e se lei non sembrerà la regina Boadicea, adagiata su quei cuscini di porpora.
Jane, vorrei essere un tantino più alla sua altezza, nell’aspetto. Ora ditemi, visto che siete una fatina... non potete farmi un incantesimo o darmi un filtro o qualcosa del genere per rendermi bello? Questo va oltre i poteri della magia, signore. E, nel pensiero, aggiunsi: Uno sguardo innamorato è l’unico incantesimo necessario. A un tale sguardo voi siete bello abbastanza; o meglio, la durezza dei vostri tratti ha un potere che trascende la bellezza. Mr Rochester talvolta aveva letto nei miei pensieri con un acume per me incomprensibile.
Questa volta, invece, non fece caso alla mia brusca risposta ma mi sorrise con il sorriso speciale che usava soltanto in rare occasioni.
Era come se lo considerasse troppo prezioso per le circostanze comuni: era un vero e proprio raggio di sole carico di emozioni... e adesso lo riversava su di me.
Passate, Jane, disse facendomi posto sul cavalcasiepe, salite in casa e riposate i vostri piedini stanchi e vagabondi su una soglia amica.
A quel punto, non mi restava che obbedirgli in silenzio, tanto non avevo nessun motivo di prolungare quella conversazione.
Salii sul cavalcasiepe senza dire una parola, con l’intenzione di andarmene con discrezione.
Ma all’improvviso mi trattenne un impulso, una forza mi fece voltare.
Dissi, o qualcosa dentro di me disse al posto mio e mio malgrado: Grazie, Mr Rochester, per la vostra grande gentilezza.
Sono stranamente felice di essere tornata da voi e, dovunque voi siate, quella è la mia casa...
la mia unica casa. E corsi via così in fretta che avrebbe fatto fatica a raggiungermi, nel caso ci avesse provato.
La piccola Adèle non stava più nella pelle dalla contentezza, quando mi vide.
Mrs Fairfax mi accolse con la sua solita sobria cordialità.
Leah sorrise e perfino Sophie mi augurò bon soir con allegria.
Fu molto piacevole; non c’è felicità più grande di essere amati dai propri simili e di sentire che la nostra presenza aggiunge qualcosa alla loro gioia. Quella sera chiusi deliberatamente gli occhi sull’avvenire e tappai le orecchie alla voce che mi avvertiva dell’imminente separazione e del dolore che l’avrebbe accompagnata.
Dopo il tè, Mrs Fairfax riprese a sferruzzare, io mi misi a sedere su uno sgabello basso accanto a lei e Adèle, in ginocchio sul tappeto, si rannicchiò addosso a me: allora un senso di affetto reciproco sembrò avvolgerci con un anello di pace dorata e io pronunciai una silenziosa preghiera perché non ci separassero né ora né mai.
E quando, senza farsi annunciare, entrò Mr Rochester e ci trovò così raccolte, parve rallegrarsi alla vista di un gruppo così affiatato; si disse certo che la vecchia signora si sarebbe sentita meglio ora che la sua figlia adottiva era tornata e aggiunse che vedeva Adèle prête à croquer sa petite maman Anglaise.83 E io, in quel momento, osai quasi sperare che ci avrebbe tenute insieme sotto la sua protezione anche dopo il matrimonio, da qualche parte, senza privarci del tutto del calore della sua presenza.
Al mio ritorno a Thornfield Hall seguirono due settimane di calma apparente.
Del matrimonio del padrone non si parlava affatto e non vedevo fare alcun preparativo per quell’evento. Quasi ogni giorno chiedevo a Mrs Fairfax se per caso avesse sentito che era stato deciso qualcosa.
La sua risposta era sempre negativa.
Una volta disse di aver domandato a Mr Rochester quando avrebbe portato la sposa in casa, ma lui le aveva risposto soltanto con una battuta e uno dei suoi sguardi eccentrici e lei non sapeva più cosa pensare.
Una cosa, in particolare, mi stupiva, e cioè che non c’erano viaggi avanti e indietro, né visite a Ingram Park. A dir la verità, era a venti miglia, al confine con un’altra contea, ma cos’era una distanza del genere per un ardente innamorato? Per un cavaliere esperto e instancabile come Mr Rochester, soltanto la cavalcata di una mattinata.
Iniziai a nutrire speranze che non avevo il diritto di concepire: che il matrimonio fosse saltato, che le voci fossero false, che uno dei due avesse cambiato idea.
Scrutavo spesso il volto del mio padrone per vedere se fosse triste o arrabbiato, ma non riuscivo a ricordare un periodo in cui fosse stato così costantemente sgombro di nubi e di malinconie.
Se, nei momenti che io e la mia allieva passavamo con lui, mi perdevo d’animo e piombavo in un inevitabile abbattimento, lui diventava persino allegro.
Non mi aveva mai voluto tanto spesso accanto a sé, non era mai stato così gentile...
e, ahimè, non l’avevo mai amato tanto.
Capitolo XXIII Sull’Inghilterra splendeva una magnifica estate: capita di rado, e mai per più giorni di fila, che la nostra terra cinta di onde goda di una sfilza così lunga di cieli tersi e soli raggianti come quelli visti in quel periodo. Sembrava che uno stuolo di giornate italiane fosse arrivato da sud come uno stormo di maestosi uccelli migratori e si fosse fermato a riposare sulle scogliere di Albione.
Il fieno era stato già raccolto; i campi intorno a Thornfield erano verdi e mietuti di fresco; le strade bianche e assolate; gli alberi folti di fogliame scuro; le macchie e il bosco, carichi di fronde e di tinte intense, creavano un bel contrasto con i toni chiari dei prati illuminati dal sole. In piena estate, alla vigilia di san Giovanni, Adèle, stanca per aver raccolto tutto il pomeriggio fragoline selvatiche lungo il sentiero di Hay, era andata a letto che c’era ancora il sole. Aspettai che si addormentasse e, quando la lasciai, scesi in giardino. Era quella l’ora più dolce della giornata: Il giorno aveva sciupato i suoi fuochi ardenti84 e la rugiada cadeva fresca sulla pianura ansante e sulle cime riarse.
Là dove il sole era tramontato con una livrea dimessa, senza alcun corteo di nubi, si stendeva maestoso un manto di porpora che, in un punto sulla sommità di una collina, bruciava con la luce di una gemma rossa e col fuoco di una fornace, e si dispiegava in lungo e in largo, facendosi via via tenue, sempre più tenue, oltre la metà del cielo.
L’Oriente aveva il suo fascino di azzurro terso e profondo e la sua pudica gemma, una stella che spuntava solitaria.
Presto avrebbe sfoggiato la luna, ma l’orizzonte la nascondeva ancora. Passeggiai un po’ lungo il selciato. Da una finestra filtrava un odore rarefatto, molto familiare: quello di un sigaro; vidi l’imposta della biblioteca aperta di un palmo. Sapevo che da lì potevo essere vista, così cercai rifugio nel frutteto. Non c’era un angolo del parco più appartato e simile all’Eden di quello: era pieno di alberi, pullulante di fiori. Da un lato, un muro molto alto85 lo separava dal cortile e, dall’altro, un viale di faggi lo riparava dal prato. In fondo vi era un fossato nascosto, unica linea di demarcazione con i campi solitari.
Un viottolo tortuoso, costeggiato da allori e chiuso da un ippocastano gigante con un sedile circolare intorno al tronco, portava giù, fino allo steccato.
Lì si poteva gironzolare senza essere visti.
Mentre la rugiada cadeva come miele, il silenzio la faceva da padrone e il crepuscolo s’addensava, sentivo che avrei potuto aggirarmi in quell’ombra per sempre; ma mentre attraversavo il parterre di fiori e alberi da frutto nella parte superiore del recinto, attratta dal chiarore che la luna nascente86 riversava su quell’angolo più scoperto, il mio passo fu frenato non da un suono o dalla vista di qualcosa ma, ancora una volta, dal richiamo di un aroma.
Eglantine e artemisie, gelsomini, garofani e rose hanno già offerto da tempo il loro sacrificio serale di incensi.
Questa nuova fragranza non è di arbusti né di fiori; è la conosco bene il sigaro di Mr Rochester. Mi guardo intorno e tendo l’orecchio.
Vedo alberi carichi di frutti maturi.
Odo un usignolo cinguettare in un bosco mezzo miglio più in là; tutto è immobile, non si sente nessun passo avvicinarsi, ma quel profumo si fa più intenso: devo fuggire.
Mi dirigo verso il cancelletto che dà sul bosco e vedo entrare Mr Rochester.
Mi nascondo in una nicchia coperta d’edera: non si fermerà a lungo, tornerà presto da dove è venuto e, se me ne sto qui buona buona, non mi vedrà. E invece no.
La sera è piacevole anche per lui e questo giardino antico lo attrae quanto attrae me; e viene avanti, ora sollevando i tralci di uva spina per guardare i frutti di cui sono carichi, grandi come prugne, ora cogliendo una ciliegia matura dai rami che pendono dal muro, ora chinandosi su un cespo di fiori per inspirare la loro fragranza o per ammirare le gocce di rugiada sui loro petali.
Una grossa falena mi passa accanto ronzando e si posa su una pianta ai piedi di Mr Rochester: lui la vede e si china per esaminarla. Ora è di spalle, pensai, ed è concentrato sulla farfalla; forse, se non faccio rumore, posso svignarmela senza che mi veda.
M’incamminai su una bordura erbosa per evitare che lo scricchiolio della ghiaia mi tradisse.
Lui era in piedi tra le aiuole a un paio di iarde dal punto in cui dovevo passare; la falena sembrava calamitare tutta la sua attenzione.
Riuscirò a passare senza problemi, considerai.
Mentre calpestavo la sua ombra, che la luna non ancora alta proiettava sul giardino, disse tranquillamente, senza voltarsi: Jane, venite a vedere quest’animaletto.
Non avevo fatto alcun rumore e lui non aveva gli occhi dietro la testa.
Possibile che la sua ombra mi avesse sentito? Lì per lì trasalii, poi mi avvicinai.
Guardate le ali, disse, mi ricordano certi insetti delle Indie occidentali; è raro vedere in Inghilterra un vagabondo notturno così grande e vispo.
Ecco! È volata via.
La falena volteggiò via. E anch’io mi stavo per ritirare in buon ordine, ma Mr Rochester mi seguì e, quando raggiungemmo il cancelletto, disse: Tornate indietro.
Con una serata così bella è un peccato starsene chiusi in casa; e certo nessuno può desiderare di andarsene a letto mentre il sole che tramonta s’incontra con la luna che sorge.
Sebbene la mia lingua sia in genere abbastanza pronta nelle risposte, ha qualche volta il difetto di fallire miseramente quando si tratta di formulare una scusa; e questa défaillance si verifica sempre nei momenti critici, quando una semplice parola o un pretesto plausibile mi tornerebbero particolarmente utili a togliermi da un penoso imbarazzo.
A quell’ora non mi piaceva camminare tra le ombre del frutteto sola con Mr Rochester; ma non riuscivo a trovare una ragione valida per andarmene.
Lo seguii con passo lento e la mente tutta presa a escogitare un modo per trarmi d’impaccio; ma lui, da parte sua, sembrava così calmo e persino così serio che mi sentii in colpa per il fatto di provare un simile turbamento: la malizia se c’era una malizia effettiva o probabile era tutta dentro di me, perché il suo animo era ignaro e tranquillo.
Jane, riprese, mentre ci inoltravamo lungo il viottolo di allori e c’incamminavamo lenti giù verso il fossato e l’ippocastano, Thornfield, d’estate, è un bel posto, no?
Sì, signore. Ormai dovreste esservi un po’ affezionata alla casa...
voi che avete occhio per le bellezze naturali e possedete, molto sviluppato, l’organo dell’Attaccamento.
In effetti, ci sono affezionata.
E sebbene non comprenda come sia possibile, mi sono accorto che ormai nutrite un certo affetto anche per quella sciocchina di Adèle, e persino per quell’anima candida di Mrs Fairfax!
Sì, signore; in modi diversi voglio bene a entrambe.
E vi dispiacerebbe separarvene?
Sì.
Peccato!
disse con un sospiro e tacque.
Le cose vanno sempre così, nella vita, continuò subito dopo, non si fa in tempo a trovare un posto sicuro e accogliente che subito una voce ci grida di alzarci e di riprendere il cammino, perché l’ora del riposo è finita.
Devo riprendere il cammino, signore?
chiesi.
Devo lasciare Thornfield?
Penso di sì, Jane.
Mi dispiace, Janet, ma penso proprio di sì.
Fu un duro colpo per me, ma non mi lasciai abbattere.
Bene, signore, quando l’ordine di partire arriverà, mi troverà pronta.
Arriva adesso... devo darvelo stasera. Allora state davvero per sposarvi, signore? E-sat-ta-men-te... pre-ci-sa-men-te: con la vostra solita perspicacia avete colto nel segno. Presto, signore? Molto presto, mia... cioè, Miss Eyre.
Ricordate, Jane, la prima volta che io o le voci in circolazione vi facemmo sapere chiaramente che era mia intenzione infilare nel sacro cappio questo collo di vecchio scapolo ed entrare nel santo stato matrimoniale insomma, stringermi al petto Miss Ingram : ebbene, come stavo dicendo...
mi ascoltate, Jane? Cosa state guardando? Cercate altre falene? Quella era solo una gentil farfalletta, piccola mia, ‘che brucava nell’erbetta’.
Vorrei ricordarvi che siete stata voi la prima a dirmi, con quella discrezione che apprezzo tanto, con quella lungimiranza, quella prudenza e quell’umiltà che si addicono alla vostra posizione di dipendente responsabile, che, nel caso avessi sposato Miss Ingram, per voi e Adèle sarebbe stato meglio fare subito i bagagli.
Passo sopra a quella specie di critica, implicita in tale suggerimento, sul carattere della mia amata; anzi, quando sarete lontana da qui, Janet, cercherò di dimenticarmene: rammenterò solo la vostra saggezza, che è tale da indurmi a farne la mia regola di condotta.
Adèle deve andare in collegio e voi, Miss Eyre, dovrete trovarvi un altro posto. Sì, signore, metterò subito un annuncio, e intanto immagino...
Stavo per dire: Immagino che potrò rimanere qui fin quando non avrò trovato un altro tetto sotto cui ripararmi, ma mi interruppi pensando fosse meglio non arrischiarsi a pronunciare una frase tanto lunga, visto che non riuscivo più a controllare la voce.
Entro un mese circa spero di essere sposato, continuò Mr Rochester, e nel frattempo, ci penserò io a trovarvi un impiego e un ricovero.
Grazie, signore; mi spiace darvi... Oh, non c’è bisogno che vi scusiate! Sono convinto che, quando una dipendente fa il suo dovere come l’avete fatto voi, acquisisca una sorta di diritto sul proprio datore di lavoro per cui può chiedergli tutta l’assistenza che questo è in grado di fornirle.
Difatti, tramite la mia futura suocera, ho già sentito di un posto che secondo me potrebbe fare al caso vostro: si tratta di occuparsi dell’educazione delle cinque figlie di Mrs Dionysius O’Gall di Bitternutt Lodge, nel Connaught, in Irlanda.
L’Irlanda vi piacerà, penso.
C’è gente di buon cuore lì, dicono. È molto lontana, signore. E che problema c’è?
Una ragazza assennata come voi non avrà nulla da obiettare sul viaggio o sulla distanza.
Non è il viaggio, ma la distanza. Il mare è una barriera che mi divide da...
Da cosa, Jane? Dall’Inghilterra e da Thornfield, e da... Da? Da voi, signore.
Lo dissi quasi senza rendermene conto e, senza il benché minimo permesso da parte della mia volontà, mi sgorgarono le lacrime.
Ma piangevo in modo da non essere udita, soffocando i singhiozzi.
Il pensiero di Mrs O’Gall e di Bitternutt Lodge mi raggelava il cuore; e mi raggelava ancora di più il pensiero di tutta quella distesa d’acqua salata e spumeggiante destinata a frapporsi, a quanto pareva, tra me e il padrone al cui fianco ora camminavo; ma più di tutto mi raggelava la percezione di quell’oceano ancor più vasto, fatto di ricchezza, classe sociale e abitudini, che si era messo in mezzo tra me e colui che amavo di un amore istintivo e inevitabile.
È molto lontana, dissi di nuovo.
Lo è, sicuro; e una volta arrivata a Bitternutt Lodge, nel Connaught, in Irlanda, non vi rivedrò più, Jane.
Questo è poco ma sicuro. Non vado mai in Irlanda perché non ho molta simpatia per quel paese. Siamo stati buoni amici, Jane, non è così?
Sì, signore.
E quando due amici sono alla vigilia della separazione, cercano di passare insieme il poco tempo che rimane loro.
Venite!
Parleremo con calma, per una mezz’ora, del viaggio e della partenza, mentre lassù nel cielo le stelle iniziano la loro fulgida esistenza.
Ecco l’ippocastano, ecco la panca sulle sue antiche radici. Venite, sediamoci qui in pace, stasera, anche se siamo destinati a non sederci mai più qui insieme.
Mi fece accomodare e poi mi si sistemò accanto.
L’Irlanda è lontana, Janet, e mi spiace far compiere alla mia piccola amica un viaggio così faticoso; ma se non posso fare di meglio, come evitarlo?
Io e voi, Jane, abbiamo qualcosa in comune, non pensate?
In quel momento, non potevo azzardare nessun tipo di risposta: mi si era fermato il cuore. Perché, disse, a volte provo, nei vostri confronti, una strana sensazione... specie quando mi siete vicina come adesso.
È come se, da qualche parte sotto le costole a sinistra, avessi una corda, annodata stretta e in modo inestricabile a un’analoga corda nella parte corrispondente del vostro corpicino.
E se quel canale turbolento e circa duecento miglia di terra si frapporranno fra noi, ho paura che quel filo che ci unisce finirà per spezzarsi e, a quel punto, ho la forte e angosciante sensazione che inizierò a sanguinare, qui dentro.
Quanto a voi, mi dimenticherete. Questo mai, signore. Lo sapete... e mi fu impossibile proseguire.
Jane, lo sentite l’usignolo che canta nel bosco?
Ascol-tate!
Mentre ascoltavo, singhiozzavo convulsamente, perché non potevo più reprimere ciò che sentivo; costretta a cedere, ero scossa da capo a piedi da una terribile angoscia.
Quando parlai, fu soltanto per esprimere il desiderio irruente di non essere mai nata o almeno di non essere mai venuta a Thornfield.
Perché vi dispiace così tanto lasciarlo?
La veemenza dell’emozione, che l’amarezza e l’amore mi muovevano dentro, reclamava la supremazia, lottava per il dominio assoluto e affermava il suo diritto ad avere il controllo, a traboccare, a esistere, a elevarsi, a regnare, infine, e sì...
a parlare.
Mi addolora lasciare Thornfield. Io amo Thornfield. Lo amo perché qui ho vissuto una vita piena e gioiosa, almeno per un po’. Non sono stata calpestata. Non sono stata bloccata.
Non sono stata sepolta viva con esseri inferiori né esclusa da ogni barlume di comunione con ciò che è luminoso, vivo e alto.
Ho discusso amabilmente, da pari a pari, con una persona che stimo e rispetto... con una mente originale, vigorosa e aperta. Ho conosciuto voi, Mr Rochester, e mi sento riempire di terrore e angoscia al pensiero di dovervi lasciare per forza, e per sempre. Riconosco la necessità di questa partenza, ed è come vedere la necessità della morte.
Dove vedete questa necessità?
mi chiese all’improvviso.
Dove?
Me l’avete indicata voi, signore.
In quale forma?
Nella forma di Miss Ingram, una donna nobile e bella...
la vostra sposa. La mia sposa! Quale sposa? Io non ho spose! Ma l’avrete. Sì... l’avrò! L’avrò!
serrò i denti.
E allora io devo andare.
L’avete detto voi stesso.
No.
Voi dovete restare!
Lo giuro e manterrò il giuramento.
Vi dico che devo andare!
ribadii, mossa da una specie di ardore.
Perché dovrei restare, per diventare nulla per voi?
Pensate che sia un automa?
Una macchina senza sentimenti?
Che possa sopportare di vedermi strappare di bocca il mio tozzo di pane e rovesciare dal bicchiere il sorso d’acqua che mi dà la vita?
Pensate che, perché sono povera, sconosciuta, insignificante e piccola, non abbia un’anima e un cuore?
Pensate male! Ho un’anima grande proprio come la vostra e un cuore altrettanto ricco!
E se Dio mi avesse dotato di bell’aspetto e abbondanti ricchezze, allora vi avrei reso la separazione altrettanto difficile quanto lo è per me.
Non vi parlo, ora, trincerandomi dietro consuetudini e convenzioni, e nemmeno come un essere fatto di carne; è il mio spirito che si rivolge al vostro spirito, proprio come se entrambi fossimo al di là della tomba e ci trovassimo ai piedi di Dio, uguali...
come siamo! Come siamo! ripeté Mr Rochester. Così, aggiunse, prendendomi fra le braccia.
Stringendomi al petto, premendo le sue labbra sulle mie: Così, Jane!.
Sì, così, signore, replicai, eppure non così, perché voi siete un uomo sposato...
o come se foste sposato, e con una donna che non è alla vostra altezza, con cui non avete niente in comune...
che non credo amiate veramente: ho visto come la prendevate in giro, l’ho sentito. Io disprezzerei un’unione del genere, dunque sono migliore di voi...
lasciatemi andare! Dove, Jane? In Irlanda?
Sì...
in Irlanda.
Ho detto quel che pensavo e adesso posso andare ovunque. Jane, calmatevi!
Non dimenatevi così, come un uccellino selvatico che, nella sua disperazione, si strappa convulsamente le penne di dosso.
Io non sono un uccello e non c’è rete che possa intrappolarmi; sono un essere umano dotato di libertà e di una volontà indipendente, di cui ora mi valgo per lasciarvi.
Un altro sforzo e riuscii a liberarmi. Ora stavo ritta davanti a lui.
La vostra volontà deciderà del vostro destino, disse, vi offro la mia mano, il mio cuore e una parte di tutto ciò che possiedo.
Recitate una farsa che mi fa soltanto ridere.
Vi chiedo di trascorrere la vita al mio fianco, di essere il mio secondo io e la migliore compagna su questa terra.
Per il vostro destino avete già fatto una scelta e dovete portarla avanti. Jane, calmatevi un poco, siete troppo eccitata.
Mi darò una calmata anch’io.
Un soffio di vento s’infilò nel viottolo degli allori e vibrò tra i rami dell’ippocastano, poi fuggì via...
lontano... chissà dove... e si spense. Il canto dell’usignolo restò l’unica voce di quel momento: ascoltandolo, piansi di nuovo. Mr Rochester sedeva tranquillo e mi guardava tenero e assorto.
Passò un po’ di tempo prima che parlasse; alla fine disse: Venite al mio fianco, Jane, cerchiamo di spiegarci e di capirci.
Non verrò più al vostro fianco. Mi sono staccata e non posso tornare. Ma Jane, vi chiedo in moglie. È solo voi che voglio sposare.
Restai in silenzio. Credevo mi stesse prendendo in giro. Venite, Jane... venite qua.
C’è la vostra sposa tra noi.
Si alzò e con un passo mi raggiunse.
La mia sposa è qui, disse attirandomi di nuovo a sé, perché la mia pari è qui, la mia anima gemella.
Jane, volete sposarmi?
Ancora una volta non risposi e ancora una volta mi divincolai dalla sua stretta, perché continuavo a non credergli.
Dubitate di me, Jane?
Assolutamente.
Non vi fidate di me?
Neanche un po’.
Sono un bugiardo ai vostri occhi?
mi chiese tutto infervorato. Piccola scettica, dovrete convincervi.
Che amore nutro per Miss Ingram?
Nessuno, e voi lo sapete.
Che amore nutre lei per me? Nessuno, come mi sono preso la briga di verificare.
Ho messo in giro la voce che il mio patrimonio non era nemmeno un terzo di quello supposto e ho fatto in modo che le arrivasse, poi mi sono presentato per vedere il risultato: un’accoglienza gelida sia da parte sua che della madre.
Non voglio, non posso sposare Miss Ingram. Voi... voi, esserino strano e quasi ultraterreno...
è voi che amo come la mia stessa carne.
Voi... povera, sconosciuta, insignificante e piccola... voi che supplico di accettarmi come marito. Chi, io?
esclamai cominciando, di fronte a tanto fervore e soprattutto a tanta impudenza, a credere alla sua sincerità: Io che non ho altri amici al mondo a parte voi...
ammesso che mi siate davvero amico, e nemmeno uno scellino a parte quelli che mi avete dato voi?.
Voi, Jane, dovete essere mia, interamente mia.
Volete essere mia? Dite di sì, presto.
Mr Rochester, voglio prima guardarvi in faccia.
Volta-tevi verso la luna. Perché?
Perché voglio leggere la vostra espressione...
voltatevi! Ecco!
La troverete appena più leggibile di una pagina spiegazzata e lacera.
Leggete, però fate in fretta, perché soffro.
Il suo volto era davvero molto agitato e molto infervorato, con i lineamenti tormentati e scossi e gli occhi attraversati da strani bagliori.
Oh, Jane, così mi torturate!
esclamò.
Con quello sguardo indagatore e tuttavia generoso e pieno di fiducia, voi mi torturate!
Come posso torturarvi?
Se siete sincero e la vostra proposta è reale, gli unici sentimenti che nutro per voi devono essere di gratitudine e devozione...
e questi sentimenti non possono torturarvi. Gratitudine!
sbottò e aggiunse con impeto: Jane, ditemi subito di sì.
Dite: Edward chiamatemi per nome –, Edward, ti sposerò.
Dite sul serio?
Mi amate davvero?
Volete sinceramente che io diventi vostra moglie?
Sì, e se per convincervi avete bisogno di un giuramento, giurerò.
Allora, signore, vi sposerò.
Edward, mia piccola sposa!
Edward caro! E adesso vieni...
vieni da me, senza riserve, disse, poi aggiunse, nel suo tono più profondo, parlandomi all’orecchio mentre appoggiava la sua guancia alla mia: Fa’ la mia felicità e io farò la tua.
Che Dio mi perdoni! soggiunse poco dopo.
E gli uomini non si intromettano: è mia e nessuno me la toglierà.
Non si intrometterà nessuno, signore.
Non ho parenti che possano interferire. No...
il bello è proprio questo, disse.
E se lo avessi amato di meno, avrei scorto nella sua voce e nel suo sguardo un’esaltazione selvaggia; ma, seduta accanto a lui, destata dall’incubo della separazione e sulla soglia del paradiso dell’unione, pensavo solo al privilegio che mi era concesso di bere a una sorgente così abbondante.
Continuava a chiedermi: Sei felice, Jane?.
E io continuavo a rispondere: Sì. Dopo di che sussurrò: Espierò...
espierò.
Non l’ho forse trovata senza amici, senza calore e senza aiuti?
Non mi dedicherò forse a difenderla, a curarla e a confortarla?
Non vi è forse amore nel mio cuore e coerenza nella mia decisione?
Questo mi assolverà dinanzi al tribunale di Dio.
So che il mio Creatore approva il mio operato.
Del giudizio del mondo... me ne lavo le mani. L’opinione dell’uomo... io la sfido. Ma cos’era accaduto quella notte?
La luna non era ancora tramontata e noi eravamo immersi nel buio.
Riuscivo a malapena a vedere il volto del mio padrone, pur essendogli vicina.
E cosa tormentava l’ippocastano?
Si torceva e si lamentava, mentre il vento mugghiava lungo il viottolo degli allori e soffiava violento sopra le nostre teste.
Dobbiamo rientrare, disse Mr Rochester, il tempo sta cambiando.
Fosse dipeso da me, sarei rimasto qui con te fino a domattina, Jane.
Anch’io, pensai, sarei rimasta con te.
E forse l’avrei detto se un lampo livido e accecante non fosse guizzato fuori dalla nube che stavo guardando e se non fossero seguiti uno scoppio, uno scroscio e un sonoro rimbombo; pensai solo a nascondere i miei occhi abbagliati contro la spalla di Mr Rochester.
L’acqua venne giù a rovesci.
Ci mettemmo a correre lungo il viottolo, attraverso il parco, fino a casa; ma quando varcammo la soglia, eravamo già bagnati fradici.
Mentre eravamo nel vestibolo e lui mi toglieva lo scialle e mi scrollava via l’acqua dai capelli sciolti, spuntò dalla sua stanza Mrs Fairfax.
Lì per lì non la notai, e non la notò nemmeno Mr Rochester.
Il lume era acceso.
La pendola suonò la mezzanotte.
Togliti subito questi abiti bagnati, disse, ma prima che tu vada, buonanotte...
buonanotte, mia cara! Mi baciò, ripetutamente.
Quando alzai gli occhi e mi staccai dalle sue braccia, mi ritrovai davanti il volto pallido, grave e incredulo della vedova.
Mi limitai a sorriderle e corsi di sopra.
Rimandiamo le spiegazioni a un altro momento, pensai.
Tuttavia, quando raggiunsi la mia camera, sentii una fitta al cuore all’idea che potesse, anche solo per un momento, fraintendere quello che aveva visto.
Ma la gioia cancellò subito ogni altro sentimento; e in quelle due ore di temporale, per quanto il vento soffiasse forte, il tuono rombasse vicino e intenso, la folgore rifulgesse feroce e frequente, la pioggia cadesse a cateratte, non provai nessuna paura, nemmeno il più piccolo timore.
Durante il temporale, Mr Rochester venne tre volte alla mia porta per chiedermi se era tutto a posto e se ero tranquilla e questo mi confortava e mi dava forza.
Il mattino dopo, mentre ero ancora a letto, la piccola Adèle entrò di corsa in camera mia per dirmi che, durante la notte, il grande ippocastano in fondo al frutteto era stato colpito da un fulmine e spaccato a metà.
Capitolo XXIV Scesi dal letto e mi vestii, ripensando a quel che era accaduto, chiedendomi se non fosse stato un sogno.
Non potevo essere certa della realtà finché non avessi rivisto Mr Rochester e non gli avessi sentito rinnovare le sue parole d’amore e la promessa.
Mentre mi sistemavo i capelli, guardai il mio viso nello specchio e non lo trovai più così insignificante: la sua espressione era pervasa di speranza e il suo colore di vita; e gli occhi sembravano aver contemplato la fonte della gioia e aver preso in prestito lo scintillio delle sue acque splendenti.
Spesso avevo evitato di guardare il mio padrone, per paura che il mio aspetto non gli fosse gradito; ma adesso ero sicura di potergli mostrare il mio volto senza temere che il vederlo raffreddasse il suo affetto per me.
Presi dal cassetto un abito estivo semplice, ma chiaro e leggero, e lo infilai: mi sembrava di non aver mai indossato un vestito che mi stesse così bene, perché non ne avevo mai portato nessuno con tanta gioia nel cuore.
Scesa nel vestibolo, non mi meravigliai nello scoprire che alla notte burrascosa era seguito un lucente mattino di giugno, e nel sentire, attraverso la porta a vetri spalancata, il soffio di una brezza fresca e fragrante.
Ero così felice che anche la natura non poteva fare a meno di essere in festa.
Una mendicante e il suo bambino entrambi pallidi e coperti di cenci risalivano il viale e io corsi giù per dar loro tutto quello che avevo nel borsellino, tre o quattro scellini: buoni o cattivi che fossero, dovevano partecipare al mio giubilo.
Le taccole gracchiavano, mentre gli altri uccelli, più allegri, cinguettavano, ma niente era più lieto e armonioso del mio cuore festante.
Mrs Fairfax mi colse di sorpresa affacciandosi alla finestra, scura in volto, e dicendomi con aria grave: Miss Eyre, venite a fare colazione?.
Durante il pasto fu silenziosa e fredda, ma non toccava a me chiarirle come stessero davvero le cose.
Dovevo aspettare che fosse il padrone a darle spiegazioni, e doveva aspettare anche lei.
Mangiai quel che potei e mi affrettai a tornare di sopra.
Incontrai Adèle che usciva dall’aula studio.
Dove vai?
È l’ora della lezione.
Mr Rochester mi ha detto di andare nella stanza dei bambini.
Dov’è?
Là dentro, e mi indicò la stanza da cui era uscita.
Entrai e lo trovai lì. Vieni a darmi il buongiorno, disse.
Mi feci avanti felice e non ricevetti solo una parola fredda o tutt’al più una stretta di mano, ma un abbraccio e un bacio.
Mi sembrava naturale, la cosa più bella del mondo, che lui mi amasse tanto e mi accarezzasse a quel modo.
Jane, sei radiosa, sorridente e bella, disse, davvero bella, stamattina.
E il mio pallido piccolo elfo, dov’è finito?
Il mio seme di senape?
Chi è questa fanciulla dal volto solare, le fossette nelle guance, le labbra di rosa, i capelli castani e lisci come raso e gli occhi nocciola e pieni di luce?
È Jane Eyre, signore.
E presto sarà Jane Rochester, disse, fra quattro settimane, non un giorno di più.
Mi hai sentito?
Avevo sentito eccome, ma non riuscivo ad afferrare il concetto: mi dava le vertigini.
Il sentimento che quell’annuncio destava in me era qualcosa di più forte della gioia...
qualcosa che mi lasciava sopraffatta e stordita. Era, credo, quasi paura. Arrossisci e poi sbianchi, Jane. Per quale motivo?
Perché mi avete dato un nuovo nome, Jane Rochester, e mi suona così strano.
Sì, Mrs Rochester, disse, la giovane Mrs Rochester...
la sposa bambina di Fairfax Rochester.
No, non può essere, signore. Non mi sembra vero. La felicità assoluta non appartiene a questo mondo. Io non sono nata per avere un destino diverso dal resto dei miei simili.
Immaginare che una sorte del genere sia capitata a me è una favola, un sogno a occhi aperti.
Che io posso e voglio rendere vero.
E comincerò oggi stesso.
Questa mattina ho scritto al mio banchiere di Londra per farmi mandare dei gioielli che ha in custodia eredità che le signore di Thornfield si sono tramandate di generazione in generazione.
Entro un paio di giorni spero di riversarteli in grembo, perché avrai tutti i privilegi, tutte le attenzioni che avrei accordato alla figlia di un pari destinata a diventare mia moglie.
Oh, signore! Lasciate stare i gioielli! Non mi piace sentirne parlare.
I gioielli, per Jane Eyre, sono una cosa innaturale e strana. Preferirei non averne.
Ti metterò una collana di diamanti al collo e un diadema sulla fronte.
E ti donerà, perché su questa fronte la natura ha quantomeno impresso il marchio della nobiltà, Jane; e allaccerò braccialetti ai tuoi polsi sottili e riempirò di anelli queste dita di fata.
No, no, signore!
Pensate ad altro, parlate d’altro e in altro tono. Non mi trattate come se fossi una bellezza.
Io sono la vostra istitutrice dall’aspetto insignificante e vagamente quacchero.
Ai miei occhi sei una bellezza, e una bellezza che corrisponde esattamente al desiderio del mio cuore...
delicata ed eterea. Piccola e insignificante, vorrete dire.
Voi sognate, signore, oppure vi burlate di me.
Per amor di Dio, non fate dell’ironia!
Voglio che tutto il mondo riconosca la tua bellezza, proseguì, mentre cominciavo a sentirmi a disagio per il tono che aveva preso, perché percepivo che si stava illudendo o cercava di illudere me.
Vestirò la mia Jane di rasi e di trine, le intreccerò rose tra i capelli e coprirò il capo che amo di più con un velo d’inestimabile valore.
E a quel punto non mi riconoscerete più, signore, e io non sarò più la vostra Jane Eyre, ma una scimmia vestita da arlecchino...
una ghiandaia coperta di penne prese in prestito.
Preferirei vedere voi, Mr Rochester, agghindato con costumi di scena piuttosto che me stessa in un abito da dama di corte. Ma io, signore, non vi dico che siete bello, sebbene vi ami con tanta tenerezza: troppa tenerezza per adularvi.
E quindi voi non adulate me. Ma lui continuò senza far caso alle mie obiezioni. Oggi stesso ti porterò in carrozza a Millcote e dovrai sceglierti qualche vestito. Ti ho detto che ci sposeremo tra quattro settimane.
Sarà una cerimonia discreta, nella chiesa qua sotto; e poi ti accompagnerò subito in città.
Dopo una breve sosta là, condurrò il mio tesoro in regioni più vicine al sole: nei vigneti francesi e nelle pianure italiane, dove vedrà tutto quello che è famoso nella storia antica e negli annali moderni.
Assaporerà anche la vita delle città e, confrontandosi con le altre donne, imparerà a darsi il giusto valore. Viaggerò? Con voi, signore?
Soggiornerai a Parigi, Roma, Napoli, Firenze, Venezia e Vienna: tutte le terre dei miei vagabondaggi le ripercorreremo insieme.
Ovunque abbia lasciato l’impronta del mio zoccolo, passerà il tuo piede di silfide.
Per dieci anni ho battuto in lungo e in largo l’Europa come un pazzo, con disgusto, odio e rabbia a tenermi compagnia.
Ora tornerò a visitarla guarito e purificato, con a fianco un vero e proprio angelo a darmi conforto.
Risi nel sentirlo parlare così.
Io non sono un angelo, affermai, e non voglio esserlo finché non muoio.
Voglio essere me stessa. Mr Rochester, non dovete aspettarvi né pretendere da me qualità celestiali... perché non le otterrete, come io non le otterrò da voi. Ma io, a differenza vostra, non ho nessuna aspettativa al riguardo. E quindi cosa ti aspetti da me? Per qualche tempo rimarrete forse come siete ora...
per poco, però; e poi tornerete a essere freddo, diventerete quindi capriccioso e anche severo e io dovrò fare una gran fatica per compiacervi. Ma quando vi sarete ormai abituato a me, allora forse tornerete a volermi bene a volermi bene, dico, non ad amarmi. Suppongo che il vostro amore svaporerà nel giro di sei mesi, o anche meno. In certi libri scritti dagli uomini, ho letto che questo periodo è considerato come il massimo a cui può giungere l’ardore di un marito.
Ma, dopo tutto, come amica e compagna spero di non diventare mai spiacevole al mio caro padrone.
Spiacevole!
Tornare a volerti bene!
Penso che ti vorrò bene ogni giorno di più, finché non ammetterai che non solo ti voglio bene, ma che ti amo, di un amore sincero, fervido, costante.
E quindi, signore, voi non siete capriccioso?
Con le donne che mi piacciono solo per il loro viso sono il diavolo in persona, quando mi accorgo che non hanno né anima né cuore, quando si rivelano scialbe, superficiali e magari oche, e poi volgari e con un brutto carattere. Ma di fronte a uno sguardo limpido e a un labbro eloquente, a un animo fatto di fuoco e a un carattere che si piega ma non si spezza, a un tempo duttile e saldo, docile e tenace, io sono sempre tenero e sincero.
Avete mai incontrato un carattere simile, signore?
Avete mai amato una donna del genere?
L’amo adesso.
Ma prima di me, ammesso che io corrisponda davvero, in qualche modo, a un modello così pretenzioso?
Non ho mai trovato una donna come te. Jane, mi piaci e mi domini...
sembri sottomessa, e io amo quel senso di arrendevolezza che comunichi; e mentre avvolgo questa morbida matassa di seta attorno al mio dito, mi percorre un brivido, che risale il braccio e arriva fino al cuore.
Ne sento l’influsso, ne sono conquistato; e quest’influsso è troppo dolce per poter essere espresso a parole; e la conquista che subisco ha un fascino che va oltre ogni possibile trionfo.
Perché sorridi, Jane? Cosa significa ora quest’espressione indecifrabile e misteriosa? Stavo pensando, signore , pensavo a Ercole e a Sansone e alle loro incantatrici... Stavi pensando, piccolo elfo...
State zitto, signore!
In questo momento le vostre parole non sono molto sagge, non più di quanto siano state sagge le azioni di quei due signori.
Comunque, se si fossero sposati, avrebbero certo compensato, con la loro severità di mariti, la loro dolcezza di corteggiatori; e temo che voi farete lo stesso.
Mi domando cosa mi risponderete fra un anno, se vi chiederò un favore che non vi farà comodo o piacere soddisfare.
Chiedimi qualcosa ora, Jane... anche la cosa più insignificante: desidero essere pregato... Certo che lo farò, signore; ho una richiesta già bell’e pronta. Parla!
Ma se continui a guardarmi e a sorridermi a quel modo, ti concederò tutto quello che vuoi prima ancora di sapere di cosa si tratta e farò la figura dello stupido.
Niente affatto, signore.
Vi chiedo soltanto questo: non fate venire i gioielli e non incoronatemi di rose.
Sarebbe come orlare con un pizzo d’oro il fazzoletto ordinario che avete in tasca.
Tanto varrebbe ‘indorar l’oro fino’.87 E sia! La tua richiesta è accolta... almeno per il momento. Ritirerò l’ordine che ho inviato al mio banchiere.
Ma non hai ancora chiesto nulla.
Mi hai solo pregato di non farti un regalo.
Prova con un’altra richiesta!
Se è così, signore, allora abbiate la bontà di appagare la mia curiosità vivissima, riguardo a una certa cosa.
Sembrava turbato. Cosa? Cosa? disse in fretta.
La curiosità fa fare domande pericolose.
È una fortuna che non ti abbia promesso di esaudire ogni tua richiesta. Ma non può esserci nessun pericolo nel soddisfarmi in questa, signore. Parla, Jane, ma preferirei che invece di una semplice domanda, magari su qualche segreto, mi chiedessi metà dei miei beni. Orsù, re Assuero!88 Cosa me ne farei di metà dei vostri beni? Mi avete forse scambiato per un usuraio ebreo a caccia di un buon investimento in terreni?
Preferirei di gran lunga avere libero accesso alla vostra intimità.
Se mi aprirete il vostro cuore, non potrete certo escludermi dalla vostra intimità!
Avrai tutta l’intimità che vale la pena avere, Jane; ma per amor di Dio, non aspirare a un fardello inutile!
Non aspirare al veleno, non trasformarti in un’altra Eva nelle mie mani!
Perché no, signore?
Avete appena finito di dire quanto amate essere conquistato e quanto vi piace cedere alla persuasione.
Non pensate che farei meglio ad approfittare della vostra confessione e a iniziare a far moine e suppliche e magari anche a piangere e a tenervi il broncio, se necessario così, per il semplice gusto di saggiare il mio potere?
Tu provaci a fare esperimenti del genere!
Non tirare troppo la corda, non provarci nemmeno, altrimenti il gioco è finito.
Finito, signore?
Vi date subito per vinto.
Che aria torva!
Le vostre sopracciglia sono diventate spesse come il mio dito e la vostra fronte mi ricorda quello che una poesia alquanto sorprendente, che una volta ho letto, definisce ‘un fronte nuvoloso turgido d’azzurro’.89 Immagino che, una volta sposato, sarà questa la vostra espressione, dico bene, signore?
E se quella sarà la tua espressione da sposata, allora io, da buon cristiano, rinuncerò subito all’idea di unirmi con uno spiritello o una salamandra.
Ma cosa dovevi chiedermi, esserino? Su, vuota il sacco! Ecco, adesso siete tutto fuorché gentile!
Ma io preferisco mille volte la rudezza all’adulazione.
Preferisco essere un esserino anziché un angelo.
Eccovi la mia domanda: perché vi siete dato tanta pena per farmi credere che volevate sposare Miss Ingram?
Tutto qui? Grazie a Dio!
Pensavo peggio!
E subito distese le sopracciglia nere; abbassò lo sguardo, mi sorrise e mi accarezzò i capelli, come se fosse contento di aver scampato un pericolo.
Credo di potertelo confessare, continuò, anche a costo di farti un po’ arrabbiare, Jane... e ho visto come sprizzi scintille quando t’arrabbi. E come ti eri scaldata ieri notte, nella fredda luce lunare, mentre ti ribellavi al destino e rivendicavi il tuo diritto a essermi uguale.
A proposito, Janet, sei stata tu a farmi l’offerta.
Certo che sono stata io. Ma torniamo al punto, per favore...
Miss Ingram?
Ebbene, ho fatto finta di corteggiare Miss Ingram perché volevo che ti innamorassi follemente di me, come lo ero io di te, e sapevo che la gelosia sarebbe stata la migliore alleata a disposizione per raggiungere lo scopo.
Ottimo!
Come siete piccolo, ora, ai miei occhi...
nemmeno un pelo più grande della punta del mio dito mignolo.
È stata una cocente vergogna, uno scandalo disdicevole agire a quel modo.
E ai sentimenti di Miss Ingram, signore, non avete pensato per niente?
Tutti i suoi sentimenti sono condensati in uno solo: l’amor proprio; e quello ha bisogno di essere mortificato.
Eri gelosa, Jane? E che vi importa, Mr Rochester? Non ha nessuna importanza per voi saperlo. Rispondetemi con sincerità ancora una volta.
Non credete che Miss Ingram soffrirà per questa vostra disonesta civetteria?
Non si sentirà tradita e abbandonata? Impossibile! Ma se ti ho detto che è stata lei, piuttosto, ad abbandonare me!
Quando è venuta a sapere che non ero ricco, la sua fiamma si è raffreddata, diciamo pure estinta, in un baleno.
Avete uno strano modo di ragionare, Mr Rochester.
Temo che i vostri principi, sotto certi aspetti, siano a dir poco stravaganti. I miei principi non sono mai stati domati, Jane. Probabilmente sono venuti su un po’ di traverso per mancanza di attenzioni.
Torniamo a parlare seriamente.
Posso godere di questo bene immenso che mi è stato concesso, senza temere che qualcun altro soffra l’amara pena che io stessa ho conosciuto, poco tempo fa?
Certo che puoi, mia dolce bambina.
Non esiste nessun altro essere al mondo che nutra per me un amore puro come il tuo...
e io, Jane, applico alla mia anima il balsamo benefico che è la fede nel tuo affetto.
Posai le labbra sulla mano che teneva sulla mia spalla. Lo amavo così tanto...
più di quanto avessi il coraggio di ammettere a me stessa, più di quanto le parole avessero il potere di esprimere.
Chiedimi ancora qualcosa, disse poco dopo, è un piacere sentirsi pregare, e poi cedere. Anche questa volta avevo pronta la mia richiesta. Comunicate le vostre intenzioni a Mrs Fairfax, signore; ci ha visti insieme stanotte, nel vestibolo, ed è rimasta sconvolta. Datele qualche spiegazione, prima che la riveda di nuovo.
Mi addolora essere giudicata male da una donna così buona.
Va’ in camera tua e mettiti la cuffia, replicò.
Voglio che mi accompagni a Millcote, stamattina; e mentre ti prepari per la gita, io rischiarerò le idee alla vecchia signora.
Chissà cosa avrà pensato, Janet? Forse che hai rinunciato al mondo per amore e che, tutto sommato, sei felice di questa rinuncia?
Secondo me, avrà pensato che ho dimenticato qual è il mio posto e anche il vostro, signore.
Posto! Posto!
Il tuo posto è nel mio cuore e tutti quelli che d’ora innanzi t’insulteranno li metto a posto io.
Va’!
Mi vestii in un attimo e, quando sentii Mr Rochester uscire dal salottino di Mrs Fairfax, mi affrettai a scendere da lei.
La vecchia signora era stata interrotta nella sua lettura mattutina delle Sacre Scritture la Lezione del giorno; la sua Bibbia giaceva aperta davanti a lei, con sopra gli occhiali.
Quella sua occupazione, lasciata in sospeso dall’annuncio di Mr Rochester, sembrava ora dimenticata: gli occhi fissi di fronte a sé, sulla parete spoglia, esprimevano la sorpresa di uno spirito docile sconvolto da notizie straordinarie.
Vedendomi si alzò. Fece quasi uno sforzo per sorridere e cincischiò qualche parola di congratulazione, ma il sorriso svanì e la frase restò sospesa, senza essere finita. S’infilò gli occhiali, chiuse la Bibbia e allontanò la sedia dal tavolo.
Mi sento così stordita, esordì, non so proprio cosa dirvi, Miss Eyre.
Siamo sicuri che non me lo sia sognato?
A volte, quando sono qui seduta da sola, scivolo in una specie di dormiveglia e immagino cose che non sono mai accadute.
Più di una volta, mentre schiacciavo un pisolino, mi è sembrato di vedere mio marito, morto quindici anni fa, entrare e sedersi qui accanto a me, e lo udivo persino chiamarmi per nome, Alice, come faceva sempre.
E adesso ditemi: è proprio vero che Mr Rochester vi ha chiesto di sposarlo?
Non ridete di me, ma sono davvero convinta che, cinque minuti fa, sia entrato qui a dirmi che fra un mese diventerete sua moglie.
Ha detto la stessa cosa anche a me, risposi.
L’ha detto!
E voi gli credete?
Avete accettato? Sì. Mi guardò sconcertata.
Non l’avrei mai detto. È un uomo orgoglioso.
Tutti i Rochester lo sono.
E a suo padre, perlomeno, piaceva il denaro.
Anche lui è sempre stato considerato avveduto.
E vuole sposarvi?
Così mi ha detto.
Mi squadrò da capo a piedi: le lessi negli occhi che non trovava in me nessuna attrattiva capace di sciogliere l’enigma.
Non riesco a capire! continuò.
Ma se mi dite che le cose stanno così, allora senza dubbio è vero.
Come si risolverà, questo non lo so! Non lo so davvero.
In casi del genere è preferibile una parità di posizione e di beni; e poi ci sono vent’anni di differenza tra voi.
Potrebbe quasi essere vostro padre.
Questo no, Mrs Fairfax! esclamai, punta sul vivo.
Non potrebbe mai essere scambiato per mio padre!
Nessuno, vedendoci insieme, potrebbe pensarlo neppure per un istante.
Mr Rochester ha un aspetto giovanile: sembra un uomo di venticinque anni, ed è come se lo fosse.
È davvero per amore che vuole sposarvi?
domandò.
Ero così ferita dalla sua freddezza e dal suo scetticismo che mi salirono le lacrime agli occhi.
Mi spiace addolorarvi, proseguì la vedova, ma voi siete così giovane e così poco abituata agli uomini che volevo mettervi in guardia.
C’è un antico proverbio che dice ‘non è tutto oro quello che luccica’; e in questo caso temo davvero che il futuro abbia in serbo qualcosa che si rivelerà molto diverso da quello che io o voi ci aspetteremmo.
Perché? Sono forse un mostro? dissi.
È davvero impossibile che Mr Rochester nutra per me un affetto sincero?
Oh no, voi andate benissimo e negli ultimi tempi siete migliorata molto, e Mr Rochester, secondo me, vi ama davvero.
Ho sempre notato che eravate un po’ la sua prediletta.
Ci sono state occasioni in cui questa sua decisa preferenza mi ha messo a disagio e ho sentito l’esigenza di mettervi in guardia, per il vostro bene, ma non volevo neanche insinuare la possibilità che ci fosse qualcosa di male.
Sapevo che un’idea simile vi avrebbe sconvolta e forse offesa; e poi la vostra grande discrezione e la vostra profonda modestia e sensibilità mi facevano ben sperare che avreste saputo difendervi da sola.
Non vi dico che colpo al cuore, la scorsa notte, quando vi ho cercata per tutta casa e non sono riuscita a trovarvi da nessuna parte e non ho trovato nemmeno il padrone, e poi, a mezzanotte, vi ho vista rientrare con lui.
Be’, ormai che importanza ha? la interruppi spazientita. L’importante è che tutto si sia risolto per il meglio.
Lo spero proprio, che alla fine andrà tutto bene, disse, ma credetemi, la prudenza non è mai troppa.
Cercate di tenere Mr Rochester a distanza.
Diffidate di voi stessa come di lui. Un gentiluomo del suo rango difficilmente sposa la sua istitutrice.
Cominciavo a irritarmi sul serio. Per fortuna entrò Adèle, correndo. Fate venire anche me... fatemi venire a Millcote con voi!
esclamò.
Mr Rochester non vuole, eppure nella nuova carrozza c’è così tanto spazio.
Convincetelo voi a farmi venire, mademoiselle!
Lo farò, Adèle, e uscii in tutta fretta insieme a lei, felice di sottrarmi ai deprimenti moniti della vedova.
La carrozza era pronta: la stavano portando davanti all’ingresso e Mr Rochester camminava su e giù per il selciato, con Pilot al seguito.
Adèle può venire con noi, non è vero, signore?
Le ho detto di no.
Non voglio avere monelle tra i piedi! Voglio solo te!
Permettetele di venire, Mr Rochester, vi prego; sarebbe meglio.
No, sarà solo un impiccio!
Era davvero perentorio, sia nello sguardo che nella voce.
Ero ancora sotto l’effetto dei freddi ammonimenti di Mrs Fairfax e dei suoi deprimenti dubbi: qualcosa di irreale e di ambiguo aveva minato le mie speranze.
Era come se non avessi più nessun ascendente su di lui.
Stavo per obbedirgli automaticamente, senza ulteriori rimostranze; ma nell’aiutarmi a salire in carrozza, mi guardò in faccia.
Che c’è? chiese.
Dov’è finita tutta la tua contentezza?
Desideri davvero che la bambina venga con noi?
Ti dispiace tanto lasciarla a casa? Preferirei che venisse, signore.
Allora corri su a prendere la cuffia e torna in un lampo!
gridò ad Adèle.
La bambina obbedì con tutta la velocità di cui era capace.
Tutto sommato, perdere una mattinata, una sola, non è poi così grave, disse, visto che fra poco intendo reclamare te, i tuoi pensieri, le tue parole e la tua compagnia... per tutta la vita.
Adèle, una volta in carrozza, mi riempì di baci per dimostrarmi quanto avesse apprezzato la mia intercessione, ma fu relegata all’istante in un cantuccio al lato opposto, di fianco a lui.
Allora prese a lanciarmi occhiate furtive. Un vicino di posto così severo la metteva in soggezione: era troppo irritabile, in quel momento, per azzardarsi a esporre rimostranze o a fare domande.
Lasciatela venire vicino a me, lo pregai, non vorrei vi desse noia, signore. Dalla mia parte c’è molto spazio. Me la passò come se fosse stata un cucciolo. Comunque la manderò in collegio, disse, ma adesso sorrideva.
Adèle lo sentì e chiese se sarebbe andata in collegio sans mademoiselle.
Sì, rispose, assolutamente sans mademoiselle; perché sto per condurre mademoiselle sulla luna e, una volta arrivati, cercherò una caverna in una delle vallate bianche tra le cime dei vulcani e mademoiselle vivrà lì con me, e solo con me.
Ma non avrà nulla da mangiare, la farete morire di fame, osservò Adèle. Andrò a raccoglierle la manna ogni mattina e ogni sera.
Le pianure e i pendii della luna sono tutti bianchi di manna, Adèle.
Avrà bisogno di scaldarsi. Come farà per avere un fuoco? I fuochi zampillano fuori dalle montagne lunari.
Quando avrà freddo, la porterò in cima a una montagna e la poserò sull’orlo di un cratere. Oh, qu’elle y sera mal peu confortable!90 E poi i suoi vestiti, dopo un po’, si consumeranno: come farà ad averne di nuovi?
Mr Rochester si dichiarò perplesso.
Ehm!
disse.
Tu cosa faresti, Adèle?
Spremi le meningi e trova qualche espediente.
Pensi che una nuvola bianca o rosa potrebbe andare come abito?
E magari si potrebbe ritagliare una bella sciarpa da un arcobaleno.
Sta molto meglio dov’è, concluse Adèle, dopo aver riflettuto un po’, e poi, alla fine, si stancherebbe di vivere sulla luna, da sola con voi.
Se io fossi mademoiselle, non accetterei mai di venire con voi.
Lei ha accettato, però. Mi ha dato la sua parola. Ma come farete a portarcela?
Non ci sono strade per andare sulla luna, c’è solo aria e nessuno di voi due sa volare.
Adèle, guarda quel campo.
Avevamo passato i cancelli di Thornfield e filavamo leggeri lungo la strada battuta, in direzione di Millcote: il temporale aveva fatto posare la polvere e il verde dei cespugli bassi e degli alti alberi del bosco, rinfrescati dalla pioggia, brillava ai bordi della via. Circa quindici giorni fa, Adèle, stavo passeggiando in quel campo, di sera tardi...
la sera del giorno in cui mi aiutasti a fare il fieno nei campi del frutteto; e, siccome ero stanco di rastrellare fieno, mi sedetti a riposare su un cavalcasiepe; e lì tirai fuori un taccuino e una matita e iniziai a scrivere di una disgrazia che mi era capitata tanto tempo prima e del desiderio di avere per l’avvenire giorni felici: scrivevo molto in fretta sebbene la luce del giorno a poco a poco svanisse dalla pagina, quando vidi qualcosa risalire il sentiero e fermarsi a due iarde da me.
La guardai.
Era una piccola creatura con un sottile velo di ragnatela sulla testa.
Le feci cenno di avvicinarsi, mi obbedì subito: mi si accostò alle ginocchia.
Non le rivolsi parola e lei non rivolse parola a me; ma lessi nei suoi occhi e lei lesse nei miei, e il nostro colloquio muto si svolse così: Quella creatura era una fata e veniva dal paese degli elfi, diceva, e la sua missione era di rendermi felice.
Dovevo seguirla fuori dal mondo dei mortali, in un posto solitario sulla luna, per esempio –, e indicò col capo la sua falce, che stava spuntando sulla collina di Hay. Mi parlò di una grotta di alabastro e di una valle d’argento dove avremmo potuto vivere. Le dissi che mi sarebbe piaciuto andarci, ma le ricordai, come hai fatto tu con me, che non avevo ali per volare.
‘Oh,’ replicò la fata, ‘non importa!
Ecco un talismano che risolverà ogni difficoltà’, e mi porse un grazioso anello d’oro.
‘Mettilo,’ disse, ‘al quarto dito della mano sinistra e io sarò tua, e tu sarai mio; e lasceremo la terra e costruiremo lassù il nostro paradiso.’ E indicò di nuovo la luna.
L’anello, Adèle, è nella tasca posteriore dei miei calzoni, sotto forma di una sterlina; ma intendo ritrasformarla subito in un anello.
Ma cosa c’entra mademoiselle in tutto questo?
La fata non mi interessa; non avete detto che sarebbe stata mademoiselle a seguirvi sulla luna?
Mademoiselle è la fata, affermò lui, sussurrando con fare misterioso.
A questo punto io le dissi di non far caso ai suoi scherzi e la bambina, da parte sua, manifestò un fondo di schietto scetticismo francese: chiamò Mr Rochester un vrai menteur91 e dichiarò di non tenere in nessun conto i suoi contes de fée92 e che du reste, il n’y avait pas de fées, et quand même il y en avait,93 di certo non si sarebbero mai fatte vedere da lui, né gli avrebbero dato un anello o proposto di vivere insieme sulla luna.
L’ora che passammo a Millcote fu piuttosto estenuante per me. Mr Rochester mi costrinse a entrare in un negozio di sete. Là mi ordinò di scegliere una mezza dozzina di abiti.
Detestavo quelle transazioni, così lo pregai di rimandarle a un altro momento, ma no...
bisognava concludere subito.
A forza di supplicarlo con sussurri decisi, ridussi il numero di vestiti da sei a due: quei due, però, voleva sceglierli lui.
Guardai ansiosa i suoi occhi frugare quel mucchio di stoffe dai colori vivaci e fermarsi su una sontuosa seta di un brillante ametista e su un superbo raso rosa.
Gli comunicai, con una nuova serie di sussurri, che tanto valeva comprarmi subito un abito d’oro e una cuffia d’argento: non avrei mai avuto il coraggio di indossare le cose che aveva scelto lui.
Con immensa difficoltà, poiché era più testardo di una pietra, lo convinsi a cambiarle con un sobrio raso nero e una seta grigio perla.
Per questa volta passi, disse, ma avrebbe voluto tuttavia vedermi risplendere come un’aiuola.
Fui felice di tirarlo fuori prima dal negozio delle sete e poi da una gioielleria: più cose mi comprava, più mi sentivo le guance in fiamme per un senso di fastidio e umiliazione.
Quando risalimmo in carrozza e mi abbandonai febbricitante e stanca sul sedile, mi tornò in mente ciò che, nel susseguirsi vertiginoso degli eventi, tristi o felici che fossero, avevo completamente dimenticato: la lettera di mio zio, John Eyre, a Mrs Reed e la sua intenzione di adottarmi e farmi sua erede legittima.
In realtà sarebbe un sollievo, pensai, avere una certa indipendenza economica, anche minima; non posso sopportare di essere vestita come una bambola da Mr Rochester o di starmene seduta come una seconda Danae sotto una pioggia d’oro quotidiana.
Appena arrivo a casa, scriverò a Madera e dirò a mio zio John che sto per sposarmi e con chi. Se avessi anche soltanto la prospettiva di accrescere, un giorno, il patrimonio di Mr Rochester, sopporterei più facilmente di essere mantenuta per ora da lui.
E un poco sollevata da questa idea , mi arrischiai a incontrare ancora una volta gli occhi del mio padrone e innamorato, che continuavano ostinatamente a cercare i miei, benché distogliessi da lui il volto e lo sguardo.
Sorrideva. E io pensai che il suo sorriso somigliasse a quello che un sultano, in un momento di felicità e trasporto, avrebbe potuto concedere a una schiava coperta del suo oro e delle sue gemme. Serrai forte la sua mano che non smetteva di inseguire la mia e gliela restituii rossa per la stretta appassionata.
Non dovete guardarmi così, dissi, altrimenti, indosserò fino all’ultimo dei miei giorni soltanto i vecchi vestiti di Lowood.
Mi sposerò con quest’abito di percallina lilla. Con la seta grigio perla, potete sempre farci una vestaglia per voi e con il raso nero panciotti a non finire. Rise e si sfregò le mani.
Oh, non è uno spasso vederla e sentirla parlare?
esclamò.
Non è originale?
Non è piccante?
Non cambierei mai questa ragazzina inglese con l’intero serraglio del Gran Turco, per occhi da gazzella, forme da urì e tutto il resto!
Questa allusione all’Oriente mi ferì di nuovo.
Non ho nessunissima intenzione di essere per voi il sostituto di un serraglio, dissi, quindi non cercate di considerarmi tale. Se avete un debole per questo genere di cose, signore, che aspettate?
Correte nei bazar di Istanbul e investite in una bella scorta di schiave parte di quel denaro che, a quanto pare, non riuscite a spendere qui in modo soddisfacente.
E tu, Janet, cosa farai mentre io sono occupato a contrattare tante tonnellate di carne e un tale assortimento di occhi neri?
Mi preparerò a partire come missionaria per predicare la libertà alle donne ridotte in schiavitù, comprese le ospiti del vostro harem.
Mi introdurrò tra loro e le inciterò alla rivolta; e voi, pascià a tre code quale siete, signore, in un batter d’occhio vi ritroverete incatenato, nelle nostre mani; e non acconsentirò a sciogliervi dalle catene finché non avrete firmato uno statuto, il più liberale che despota abbia mai accordato.
Mi rimetterei volentieri alla tua misericordia, Jane.
Non avrei nessuna misericordia, Mr Rochester, se mi supplicaste guardandomi come fate ora.
Finché mi guardate così sarei certa che, qualunque statuto riuscissi a estorcervi con la forza, il vostro primo atto, una volta rimesso in libertà, sarebbe quello di violarne le condizioni.
Diamine, Jane, cosa vuoi ottenere?
Temo che tu voglia costringermi a una cerimonia matrimoniale privata, oltre a quella da celebrarsi davanti all’altare.
Mi pare di capire che vuoi stipulare condizioni particolari...
quali saranno?
Voglio solo sentirmi a mio agio, signore, e non oppressa da una gran quantità di obblighi verso di voi.
Vi ricordate cosa avete detto di Céline Varens? Dei diamanti, del cachemire che le regalavate? Io non voglio essere la vostra Céline Varens inglese.
Continuerò a essere l’istitutrice di Adèle e mi guadagnerò vitto e alloggio, e trenta sterline l’anno.
Provvederò al mio guardaroba con quel denaro e voi non mi darete altro che... Altro che? Il vostro rispetto; e se in cambio io vi do il mio, allora saremo pari.
Non c’è che dire, non conosco nessuno al mondo con una natura tanto orgogliosa e una faccia tosta così istintiva, disse.
Eravamo ormai vicini a Thornfield.
Mi farai l’onore di cenare con me oggi?
domandò, mentre varcavamo i cancelli.
No, grazie, signore.
E perché ‘no, grazie’, se posso chiederlo?
Non ho mai cenato con voi, signore, e non vedo perché dovrei farlo ora; fino...
Fino a cosa?
Ti diverti a lasciare le frasi a metà? Fino a che non potrò farne a meno.
Qualcosa ti fa supporre che io mangi come un orco o un vampiro, tanto da aver paura di farmi compagnia a tavola?
È un’ipotesi che non ho mai preso in considerazione, signore; ma preferisco continuare come al solito per un altro mese.
Rinuncerai subito a questa schiavitù di istitutrice.
Chiedo scusa, signore, neanche per sogno. Anche su questo continuerò come al solito.
Mi terrò lontana da voi per tutto il giorno, come sono abituata a fare. Potete mandarmi a chiamare la sera, quando avrete voglia di vedermi, e allora io verrò, ma in nessun altro momento.
Ho bisogno di un sigaro, Jane, o di una presa di tabacco, per consolarmi un po’, ‘pour me donner une contenance’,94 come direbbe Adèle; e sfortunatamente non ho né l’astuccio dei sigari né la tabacchiera.
Ma ascolta... te lo dico in un orecchio.
Adesso è il tuo momento, piccola tiranna, ma presto sarà il mio; e quando sarò sicuro di averti presa, di averti e tenerti, ti attaccherò metaforicamente parlando a una catena come questa .
Sì, carina mia, ti terrò qui nel petto, per mettere al sicuro il mio gioiello.
Così dicendo, mi aiutò a scendere dalla carrozza e, mentre tirava giù Adèle, entrai in casa e mi assicurai la fuga al piano di sopra.
Come previsto, la sera mi mandò a chiamare.
Avevo studiato un modo per tenerlo occupato, perché volevo evitare di trascorrere tutto il tempo tête-à-tête con lui.
Ricordavo che aveva una bella voce, sapevo che gli piaceva cantare, come piace in genere a tutti quelli che cantano bene. Io, da parte mia, non avevo doti canore e, secondo il suo poco lusinghiero giudizio, nemmeno musicali; ma, quando l’esecuzione era buona, mi piaceva ascoltarla.
Non appena il crepuscolo, l’ora più adatta all’idillio, cominciò a far calare il suo drappo turchino e stellato davanti alle inferriate, allora mi alzai, aprii il piano e lo implorai di farmi la grazia di cantarmi una canzone.
Disse che ero una streghetta capricciosa e che avrebbe preferito cantare in qualche altra occasione, ma io dichiarai che non si sarebbe potuta trovare occasione migliore di questa.
Ti piace la mia voce?
domandò.
Moltissimo.
Solleticare la sua sensibile vanità non mi entusiasmava per niente, ma per una volta, e per ragioni di convenienza, l’avrei persino adulata e stuzzicata.
Allora, Jane, devi accompagnarmi al pianoforte.
Certo, signore, ci proverò.
E ci provai, ma fui subito cacciata via dallo sgabello con l’appellativo di piccola strimpellatrice.
Dopo avermi spinta da parte senza tante cerimonie ma era esattamente quello che desideravo si mise a sedere al posto mio e prese ad accompagnarsi da solo, perché era tanto bravo a suonare quanto a cantare.
Mi rifugiai in fretta nel vano della finestra.
E mentre ero seduta lì e guardavo fuori gli alberi fermi e il prato scuro, su un’aria dolce cantò con voce calda le seguenti strofe: L’amore più sincero che mai in cuore Suscitò un moto affettuoso, Versò in ogni vena, con vital ardore, Uno slancio impetuoso.
Ogni giorno speravo nel suo arrivo, La sua partenza era la mia pena; E se i suoi passi per caso non sentivo, Mi si gelava il sangue in ogni vena.
Il sogno della gioia mai provata, Di essere amato e di riamare, Verso questa meta agognata Con zelo cieco mi faceva andare.
Ma un abisso impervio e pericoloso Tra le nostre vite si spalancava, A mo’ d’oceano rabbioso Di verdi cavalloni schiumava. Come in un bosco da briganti infestato, Tra noi il Potere e il Dovere Stavano in perenne agguato Insieme alla Pena e al Rancore.
Sprezzando ostacoli, sfidai pericoli, Ai presagi non diedi retta; Considerai minacce e moniti ridicoli E li superai in tutta fretta.
L’arcobaleno della mia passione Come un sogno sfrecciava veloce; Verso quella splendida visione, Nobile figlia di pioggia e luce.
Brillante nella penombra della pena Splende quella gioia tenera e maestosa; E poco importa se del disastro s’avvicina La nube spessa e minacciosa.
E nella soave gioia poco cale Se tutto quel che ho superato in fretta Torni rapido con le robuste ale, A proclamare tremenda vendetta: Anche se il superbo Odio mi butta a terra, Il Dovere alza le peggiori barriere, E il Potere mi dichiara infinita guerra E contro me scatena voraci fiere.
Ormai l’amore mio bello Ha giurato fede dandomi la mano, Con me ha scambiato l’anello Che sigilla il vincolo arcano.
Con un bacio la promessa è confermata Di vivere con me e con me morire; Ecco dunque la gioia ormai provata Di amare riamato fino a perire! Si alzò e venne verso di me, e vidi il suo volto infervorato, i suoi grandi occhi di falco scintillare e tutti i suoi tratti pervasi di tenerezza e passione.
Mi sentii per un attimo venir meno, ma poi passai al contrattacco.
Non volevo scene sdolcinate né audaci effusioni, e le rischiavo entrambe: dovevo preparare un’arma di difesa...
affilai la lingua e, appena mi raggiunse, gli chiesi con asprezza: Chi è che volete sposare, allora?. È una strana domanda in bocca alla mia cara Jane.
Ah, sì? A me pare molto naturale e necessaria.
Avete detto che la vostra futura moglie sarebbe morta con voi.
Cosa intendevate con questa idea pagana? Io non ho alcuna intenzione di morire con voi.
Potete starne certo.
Oh, tutto ciò che desidero, tutto ciò per cui prego, è che tu possa vivere con me!
La morte non ti riguarda. E invece mi riguarda eccome.
Quando arriverà la mia ora, avrò tutto il diritto di morire, proprio come voi; ma io aspetterò quel momento e non anticiperò i tempi immolandomi sul rogo del mio amato come una vedova indiana.
Ti prego, perdona questo mio pensiero egoistico e dimostrami il tuo perdono con un bacio di riconciliazione.
No, preferirei poterne fare a meno.
A questo punto mi sentii apostrofare come un piccolo osso duro, a cui aggiunse: Ogni altra donna si sarebbe sciolta tutta sentendo strofe del genere cantate in sua lode.
Gli assicurai che ero dura per natura, dura come una pietra, e che spesso mi avrebbe trovata così; e che inoltre ero determinata a mostrargli alcune asperità del mio carattere prima che passassero le quattro settimane seguenti.
Doveva sapere in tutto e per tutto che razza di affare aveva fatto, finché era ancora in tempo a mandarlo a monte. Ti calmi un po’ e proviamo a ragionare?
Se vi fa piacere, sarò calma e, quanto al ragionare, è esattamente quello che sto facendo in questo momento.
Lui si crucciò, si spazientì, sbuffò.
Molto bene, pensai, puoi arrabbiarti e agitarti quanto ti pare, ma questo è il miglior metodo da seguire con te, ne sono certa. Ti amo oltre ogni dire, ma non sprofonderò nel ridicolo gorgo del sentimento. E con il pungiglione della risposta pronta e tagliente terrò lontano anche te dall’orlo dell’abisso; senza contare che, grazie a questo pungente stratagemma, manterrò fra noi la giusta distanza, per il nostro effettivo e reciproco vantaggio.
A poco a poco riuscii a smuovergli dentro un’irritazione considerevole; quando poi si ritirò, pieno di collera, dall’altra parte della stanza, mi alzai dicendogli Vi auguro la buonanotte, signore, come se niente fosse, con il mio solito tono rispettoso, poi scivolai fuori dalla porta laterale e me ne andai.
Introdotto quel sistema, lo adottai per tutto il periodo del fidanzamento, con ottimi risultati.
Lui, naturalmente, era sempre di cattivo umore e scontroso; ma nel complesso mi accorsi che la cosa lo divertiva parecchio e che una sottomissione da agnellino e una dolcezza da tortora, oltre a stimolare ancora di più il suo dispotismo, non gli sarebbero andate altrettanto a genio, né avrebbero soddisfatto il suo buonsenso o incontrato i suoi gusti.
In presenza di altre persone, ero rispettosa e taciturna come prima, perché sarebbe stato fuori luogo comportarsi altrimenti.
Era soltanto negli incontri serali che lo contrariavo e lo tormentavo.
Lui continuava a farmi chiamare non appena l’orologio batteva le sette; ma adesso, quando mi vedeva, non aveva più sulle labbra parole come amore o cara.
Ora, le sue migliori espressioni a mio riguardo erano bambolina dispettosa, elfo maligno, folletto, streghetta ecc.
Invece di carezze, poi, ricevevo smorfie; invece di strette di mano, pizzicotti sul braccio; invece di baci sulla guancia, tiratine d’orecchie. Ma andava bene così: per il momento preferivo di gran lunga queste brusche manifestazioni a qualsiasi altra più tenera.
Vedevo che Mrs Fairfax mi approvava e che le sue ansie nei miei confronti erano svanite, e quindi ero sicura di far bene. Frattanto Mr Rochester sosteneva che lo stavo riducendo pelle e ossa e minacciava, in un futuro molto prossimo, atroci vendette contro i miei attuali comportamenti.
Io ridevo sotto i baffi di queste sue minacce.
Adesso riesco a tenerti ragionevolmente a bada, riflettevo, e sono sicura di riuscirci anche in futuro.
E se questo metodo non funzionerà più, me ne inventerò un altro. Tuttavia il mio compito non era per niente facile; spesso avrei preferito compiacerlo anziché stuzzicarlo.
Il mio futuro marito stava diventando per me tutto il mio mondo, e più del mondo stesso: quasi la mia speranza celeste.
Si poneva fra me e ogni pensiero religioso, come un’eclissi si frappone tra l’uomo e il sole immenso.
In quei giorni, non riuscivo più a vedere Dio nella Sua creatura, poiché di questa avevo fatto un idolo.
Capitolo XXV Il mese di corteggiamento era ormai agli sgoccioli. Le sue ultime ore erano contate. Non c’era niente che avrebbe ritardato il giorno che s’avvicinava, il giorno delle nozze; e tutti i preparativi per il suo arrivo erano ultimati. Io, perlomeno, non avevo più niente da fare.
I miei bauli erano imballati, messi sotto chiave, legati con le corde e disposti in fila lungo la parete della mia cameretta.
Domani, a quest’ora, sarebbero stati lontani, in viaggio per Londra, e io con loro o meglio, non io, ma Jane Rochester, una persona che ancora non conoscevo.
Non restava che applicarvi i cartellini con gli indirizzi, quattro piccoli quadrati già pronti nel cassetto. Mr Rochester aveva scritto di proprio pugno il recapito Mrs Rochester, Hotel ***, Londra su ciascuno.
Ma non riuscivo a decidermi ad attaccarli, o a farli attaccare.
Mrs Rochester! Questa signora non esisteva.
Non sarebbe nata fino al giorno dopo, verso le otto del mattino, e io dovevo aspettare e assicurarmi che venisse al mondo viva, prima di riconoscerle la proprietà di tutte quelle cose.
Era già molto che nel guardaroba, dirimpetto alla toletta, i vestiti che si diceva fossero suoi avessero preso il posto del mio abito di lana nera di Lowood e del cappello di paglia; perché certo quel vestito da sposa non mi apparteneva: quell’abito color perla e quel velo vaporoso appesi nel portemanteau usurpato.
Chiusi il guardaroba per nascondere quegli strani indumenti, inconsistenti come fantasmi che, a quell’ora della sera le nove –, diffondevano senza dubbio un bagliore molto spettrale nella penombra della stanza.
Ti lascerò solo con te stesso, bianco sogno, dissi. Sono irrequieta.
Fuori odo soffiare il vento e voglio uscire per sentirlo sulla pelle.
Non era l’incalzare dei preparativi ad agitarmi tanto; non solo il grande cambiamento che si avvicinava, la nuova vita che l’indomani avrei cominciato: queste due circostanze contribuivano senz’altro a crearmi quell’inquietudine e quell’eccitamento che mi spingevano, a quell’ora tarda e con quel buio, verso il parco; ma c’era una terza ragione che influenzava la mia mente più delle altre.
Serbavo, in cuor mio, un pensiero strano e tormentato. Era accaduto qualcosa che non riuscivo a comprendere. Nessuno ne era a conoscenza o aveva visto nulla all’infuori di me: era successo la sera prima. Mr Rochester quella sera era fuori casa e non era ancora tornato.
Aveva dovuto recarsi per affari in una piccola proprietà, una delle sue due o tre case coloniche a trenta miglia di distanza affari che doveva sbrigare di persona, prima della progettata partenza dall’Inghilterra.
Aspettavo il suo ritorno, ansiosa di togliermi quel pensiero dalla mente e di cercare con lui la soluzione all’enigma che mi tormentava.
Rimani con me finché non torna, lettore, e, quando gli rivelerò il mio segreto, sarai a parte della confidenza.
Mi diressi verso il frutteto, spinta a cercarvi rifugio dal vento che per tutto il giorno aveva soffiato forte e potente da sud, senza però portare nemmeno una goccia di pioggia. Invece di scemare, col calar della notte, sembrava aumentare d’intensità e ululare sempre più cupo.
Gli alberi erano costantemente piegati da una parte, senza mai contorcersi nel vortice, riuscendo sì e no una volta in un’ora a riportare indietro i loro rami, tanto insistenti erano le raffiche che facevano curvare le cime ramose verso nord; le nuvole, trascinate da un polo all’altro, correvano veloci, ammassandosi l’una sull’altra.
Quel giorno di luglio, in cielo, non si era visto nemmeno uno sprazzo d’azzurro. Non senza un certo piacere sfrenato, mi misi a correre sospinta dal vento, lasciando fluire l’angoscia del mio animo in quello smisurato torrente d’aria che riempiva di frastuono lo spazio attorno a me.
In fondo al vialetto degli allori, mi ritrovai di fronte al relitto dell’ippocastano: si ergeva nero e spezzato, e il tronco, spaccato a metà, era una spaventosa bocca spalancata.
Le due metà non si erano separate del tutto perché la solida base e le radici resistenti le tenevano unite, in basso; ma la loro vitalità era andata distrutta, la linfa non poteva fluire più: da entrambi i lati, i grossi rami erano morti e le tempeste del prossimo inverno avrebbero di sicuro fatto cadere a terra una delle due parti, se non entrambe.
Eppure, per ora, quei due monconi avevano ancora la forma di un albero una rovina, ma una rovina ancora in piedi. Avete fatto bene a tenervi strette l’una all’altra, dissi, come se quelle due schegge mostruose fossero esseri viventi e potessero sentirmi. Penso che, anche bruciate, carbonizzate e annerite come siete, conserviate ancora un breve alito di vita che nasce dalle fedeli e oneste radici a cui rimanete attaccate.
Non avrete mai più foglie verdi, non vedrete più gli uccellini fare nidi e cantare idilli tra i vostri rami; il tempo del piacere e dell’amore è finito per voi, ma non siete rimaste sole: ognuna di voi ha una compagna con cui condividere la propria decadenza.
Mentre sollevavo lo sguardo verso di loro, la luna apparve per un momento nello spicchio di cielo tra i due monconi. Il suo disco era sanguigno e mezzo velato di nubi; parve gettarmi uno sguardo smarrito e dolente, e subito si nascose di nuovo nel denso ammasso di nubi. Per un istante, attorno a Thornfield, il vento si placò; ma in lontananza, sui boschi e sull’acqua, dilagò un gemito furioso e malinconico: era così triste ascoltarlo che ancora una volta corsi via. Vagai qua e là per il frutteto, raccolsi le mele cadute in gran quantità sull’erba attorno all’albero; poi mi dedicai a dividere le mature dalle acerbe, le portai in casa e le riposi nella dispensa.
Quindi mi recai in biblioteca per accertarmi che il fuoco fosse acceso, perché, sebbene fosse estate, sapevo che, in una serata così fosca, a Mr Rochester avrebbe fatto piacere trovare un bel fuoco, al suo ritorno; sì, il fuoco era stato acceso da un po’ e ardeva bene.
Sistemai la sua poltrona all’angolo del caminetto, vi accostai il tavolino, abbassai le tende e feci portare le candele, pronte per essere accese.
Più inquieta che mai, una volta ultimati questi preparativi, non riuscivo ancora a stare ferma e nemmeno a rimanere in casa.
Un piccolo orologio nella stanza e la vecchia pendola del vestibolo batterono insieme le dieci.
Com’è tardi! dissi. Correrò giù ai cancelli.
La luna va e viene, però almeno non farò tutta la strada al buio.
Magari sta per arrivare e, se gli vado incontro, mi risparmierò qualche minuto di attesa.
Il vento mugghiava alto tra i grandi alberi che riparavano i cancelli ma la strada, fin dove si spingeva lo sguardo, era completamente tranquilla e solitaria, a destra come a sinistra.
Tolte le ombre delle nuvole che di tanto in tanto l’attraversavano quando appariva la luna, essa non era altro che una lunga linea pallida, senza nessun barlume di movimento a incresparla. Una lacrima puerile mi velò gli occhi mentre guardavo, una lacrima di delusione e impazienza; ne provai vergogna e l’asciugai. Non sapevo che fare.
La luna si era ormai ritirata nelle sue stanze e aveva abbassato le sue tende di nubi; la notte si fece ancora più buia e la pioggia sospinta dal vento avanzava rapidamente.
Vorrei che arrivasse!
Vorrei che arrivasse!
esclamai, colta da un presentimento ipocondriaco.
Doveva arrivare prima dell’ora del tè e adesso era buio.
Cosa poteva trattenerlo? Forse gli era capitato un incidente?
Mi tornò in mente, ancora una volta, l’episodio della notte precedente.
E lo interpretai come un presagio di sventura.
Temevo che le mie speranze fossero troppo vivide per avverarsi e negli ultimi tempi avevo goduto di una tale felicità che ipotizzai che la mia fortuna avesse passato il suo meridiano e adesso fosse in declino.
Ma io non posso tornare a casa, pensai, non posso sedermi al fuoco, mentre lui è fuori con questo tempo inclemente.
Meglio stancare il mio corpo che straziarmi il cuore. Proseguirò fino a incontrarlo. Mi misi in marcia.
Camminavo veloce ma non andai lontano.
Prima di aver coperto un quarto di miglio, udii un pestare di zoccoli: arrivava un cavaliere a pieno galoppo e un cane gli correva a fianco.
Via, tristi presentimenti!
Era lui: eccolo lì, in sella al suo Mesrour con Pilot al seguito. Mi vide, perché la luna aveva aperto un varco azzurro nel cielo e avanzava sfavillante di pioggia.
Si tolse il cappello e lo sventolò vicino alla testa. Subito gli corsi incontro. Ecco! esclamò, tendendomi la mano e sporgendosi dalla sella. Non riesci a stare senza di me, è evidente. Metti un piede sulla punta del mio stivale, dammi tutte e due le mani, monta! Obbedii.
La gioia mi rese agile e saltai in arcione davanti a lui.
Mi diede il benvenuto con un bacio appassionato e con tronfia esultanza, che mandai giù come meglio potei.
Frenò il suo slancio trionfale per chiedermi: Ma è successo qualcosa, Janet, per essermi venuta incontro a quest’ora?
C’è qualcosa che non va?.
No, ma pensavo che non sareste tornato più.
Non resistevo ad aspettarvi in casa, specie con questa pioggia e questo vento.
Pioggia e vento, davvero!
Sì, e tu sei gocciolante come una sirena; avvolgiti nel mio mantello.
Secondo me hai la febbre, Jane; hai guance e mani bollenti. Te lo chiedo di nuovo, è successo qualcosa?
Adesso va tutto bene, e non sono più spaventata né infelice.
Questo vuol dire che prima lo eri?
Un po’, ma vi racconterò tutto a tempo debito, signore, e scommetto che di fronte alle mie preoccupazioni vi farete una gran risata.
Riderò di cuore quando domani sarà passato; fino ad allora non oserò, perché il mio premio è ancora incerto.
Ma eri proprio tu quella che, nell’ultimo mese, era sfuggente come un’anguilla e spinosa come una rosa canina?
Dovunque posassi il dito mi pungevo, e ora mi sembra di aver raccolto tra le braccia un agnellino smarrito.
Ti sei allontanata dall’ovile per cercare il tuo pastore, non è vero, Jane?
Sì, avevo bisogno di voi, ma non montatevi la testa.
Eccoci a Thornfield; adesso fatemi scendere. Mi aiutò a smontare sul lastricato.
Mentre John prendeva il cavallo, lui mi seguì nel vestibolo, dicendomi di correre a mettermi addosso qualcosa di asciutto e poi di raggiungerlo in biblioteca; mi fermò ai piedi della scala per farmi promettere che non ci avrei messo molto.
E infatti non ci misi molto: cinque minuti dopo ero di ritorno. Lo trovai a cena. Prendi una sedia e fammi compagnia, Jane.
Se Dio vuole, questo sarà il penultimo pasto che consumerai a Thornfield per un bel pezzo.
Mi sedetti vicino a lui, ma gli dissi che non me la sentivo di mangiare.
È per la prospettiva del viaggio che ti aspetta, Jane?
È il pensiero di andare a Londra che ti toglie l’appetito?
Il mio futuro, stasera, non è molto chiaro, signore; e faccio fatica a capire quali pensieri mi passino per la testa.
La mia vita, tutto mi sembra irreale.
A parte me; io sono abbastanza concreto... toccami.
Voi, signore, siete la cosa più simile a un fantasma che io conosca.
Voi non siete altro che un sogno. Mi mise davanti la sua mano, ridendo.
Questa è un sogno?
disse avvicinandomela agli occhi.
Aveva una mano tornita, muscolosa e forte e un braccio lungo e vigoroso.
Sì. Sebbene la tocchi, è un sogno, dissi, allontanandola dal mio viso. Signore, avete finito di cenare?
Sì, Jane.
Suonai il campanello e feci portare via il vassoio.
Quando fummo di nuovo soli, attizzai il fuoco e poi occupai uno sgabello basso, all’altezza delle ginocchia del mio padrone.
È quasi mezzanotte, dissi.
Sì, ma ricordi, Jane, che mi hai promesso di vegliare con me la notte prima del mio matrimonio?
Sì, mi ricordo e manterrò la promessa, per un’ora o due, tanto non ho voglia di andare a letto.
Hai finito tutti i tuoi preparativi?
Tutti, signore. Anche io, rispose, ho sistemato tutto.
Lasceremo Thornfield domani, una mezz’ora dopo essere tornati dalla chiesa.
Benissimo, signore.
Con che straordinario sorriso hai pronunciato la parola ‘benissimo’, Jane!
Che ondata di colore vivo ti ha acceso le guance!
E come ti brillano gli occhi!
Ti senti bene?
Credo di sì.
Credo!
Che ti succede? Dimmi che cosa senti. Non posso, signore. Non ci sono parole per dirvi che cosa sento. Vorrei che questo momento non finisse mai. Chissà cosa ci riserverà il fato nelle prossime ore! Questa è ipocondria, Jane. Sei sovreccitata o sovraffaticata. E voi, signore?
Vi sentite calmo e felice?
Calmo no, ma felice sì, fin nel profondo del cuore.
Alzai lo sguardo verso di lui per leggergli in viso i segni della gioia: era fervente ed eccitato. Confidati con me, Jane, disse, libera il tuo animo dal peso che l’opprime, parlandone con me.
Di cosa hai paura?
Che non mi riveli un buon marito? Questo è l’ultimo dei miei pensieri.
Sei preoccupata perché stai per entrare in un mondo nuovo? O perché stai per cominciare una vita nuova?
No. Non so più cosa pensare, Jane.
Il tuo sguardo e la tua voce, audaci e angosciati al tempo stesso, mi disorientano e mi addolorano.
Esigo una spiegazione.
Allora ascoltatemi, signore. La notte scorsa non eravate in casa, giusto? Ecco, è vero, la notte scorsa. Poco fa hai alluso a qualcosa che è accaduto durante la mia assenza...
nulla di grave, probabilmente, ma che in qualche modo ti ha turbata.
Dimmi cos’è.
Mrs Fairfax ti ha forse detto qualcosa o per caso hai sentito qualche chiacchiera della servitù che ha ferito il tuo sensibile amor proprio?
No, signore.
Suonò la mezzanotte.
Aspettai che l’orologio battesse i suoi rintocchi argentini e la pendola i suoi colpi, rauchi e vibranti, poi continuai.
Ieri sono stata tutto il giorno molto occupata e molto felice di quel mio incessante andirivieni; perché non sono affatto turbata, come voi sembrate pensare, da ossessionanti timori circa la mia nuova vita ecc.
Credo che sia una cosa magnifica nutrire la speranza di vivere con voi, perché vi amo.
No, signore, non accarezzatemi, adesso, lasciatemi parlare tranquilla.
Ieri avevo piena fiducia nella Provvidenza e credevo che tutto concorresse al vostro bene e al mio.
È stata una bella giornata, se ricordate...
il cielo sereno e l’aria mite mi facevano ben sperare che il vostro viaggio sarebbe stato tranquillo e confortevole.
Dopo il tè, ho passeggiato un po’ sul lastricato davanti casa, pensando a voi; e, nell’immaginazione, vi vedevo così vicino a me che quasi non sentivo la vostra mancanza.
Pensavo alla vita che mi aspettava, alla vostra vita, signore...
un’esistenza più aperta e movimentata della mia, esattamente come il mare in cui sfocia un ruscello è più profondo e vasto di un piccolo canale chiuso tra le terre.
Mi domandavo perché i moralisti chiamino questo mondo un triste deserto: io lo vedevo sbocciare davanti a me come una rosa.95 Verso il tramonto l’aria si è fatta fredda e il cielo nuvoloso.
Sono rientrata, Sophie mi ha chiamato al piano di sopra per vedere l’abito da sposa che era stato appena consegnato e nella scatola, sotto il vestito, ho trovato il vostro regalo: il velo che, nelle vostre smanie principesche, avevate fatto venire da Londra, deciso, suppongo, visto che non volevo gioielli, a farmi accettare con l’inganno qualcosa di ugualmente costoso.
Nello spiegarlo ho sorriso, pensando a come vi avrei preso in giro per i vostri gusti aristocratici e per gli sforzi di nascondere la vostra sposa plebea sotto gli attributi di una nobildonna.
Pensavo a quando vi avrei fatto vedere il quadrato di pizzo senza ricami che avevo preparato con le mie mani per coprire il mio umile capo, chiedendovi se non fosse adeguato a una donna che non poteva portare a suo marito né beni, né bellezza, né conoscenze.
Mi pareva già di vedere il vostro sguardo e di udire le vostre irruente risposte antigerarchiche; già vi sentivo affermare sdegnosamente che non avevate alcun bisogno di accrescere la vostra ricchezza o di elevare la vostra posizione sposando una dote o un titolo.
Come sai leggere bene dentro di me, strega! m’interruppe Mr Rochester.
Ma cosa hai trovato nel velo a parte i ricami?
Forse del veleno o un pugnale, per avere quest’aria da funerale?
No, no, signore; a parte la finezza e il pregio della stoffa, non vi ho trovato altro che l’orgoglio dei Fairfax Rochester, e questo non mi ha spaventata perché sono abituata alla vista di tale demone.
Ma con l’arrivo della notte, signore, si è alzato il vento e ieri sera soffiava non come soffia ora selvaggio e potente ma ‘con un suono cupo e lamentoso’,96 molto più agghiacciante.
Avrei voluto che foste a casa.
Sono entrata in questa stanza e la vista della poltrona vuota e del caminetto senza fuoco mi ha gelato il cuore.
Poco dopo sono andata a letto, ma non riuscivo a prendere sonno, angosciata com’ero da una convulsa inquietudine. Mentre la bufera continuava ad aumentare, mi è sembrato di udire, in sottofondo, un suono lugubre e soffocato.
Sulle prime non riuscivo a capire se venisse da dentro casa o da fuori, ma si ripeteva, incerto eppur dolente, non appena c’era una pausa di silenzio.
Alla fine ho deciso che doveva essere qualche cane che ululava in lontananza.
È stato un sollievo quando è cessato.
Dopo essermi addormentata, l’immagine di una notte buia e tempestosa è perdurata nei sogni.97 E perdurava anche il desiderio di avervi vicino, signore, e avevo la strana e penosa impressione che una barriera ci dividesse.
Durante tutto il primo sonno, percorrevo una strada tortuosa e sconosciuta, immersa nell’oscurità più completa e sotto una pioggia battente, e portavo in collo un bambino, una creaturina troppo piccola e debole per camminare, che tremava fra le mie braccia intirizzite e piangeva da far pietà.
Pensavo che voi, signore, foste su quella strada, molto più avanti di me, e ogni mia fibra era tesa nello sforzo di raggiungervi e cercavo disperatamente di pronunciare il vostro nome per pregarvi di fermarvi, ma i miei movimenti erano frenati e la voce mi moriva sulle labbra, inarticolata.
Frattanto sentivo che voi a poco a poco vi allontanavate sempre di più. E questi sogni ti opprimono e ti sconfortano anche adesso che ti sono vicino, Jane?
Che soggettino apprensivo!
Dimentica queste pene immaginarie e pensa soltanto alla felicità reale!
Hai detto di amarmi, Janet; sì... non lo dimenticherò e tu non puoi negarlo. Quelle parole non ti sono morte inarticolate sulle labbra.
Le ho sentite chiare e delicate, un po’ troppo solenni, forse, ma dolci come musica: ‘Credo che sia una cosa magnifica nutrire la speranza di vivere con te, Edward, perché ti amo’.
Mi ami, Jane? Ripetilo. Vi amo, signore... vi amo con tutto il cuore.
Ecco, disse, dopo qualche minuto di silenzio, è strano, ma quella frase mi si è conficcata dolorosamente nel petto.
Perché?
Forse perché l’hai detta con uno slancio e un fervore quasi religiosi e perché quello sguardo che ora mi rivolgi racchiude il massimo della fiducia, della lealtà e della devozione; con uno sguardo così intenso, mi sembra di avere vicino uno spirito.
Guardami storto, Jane, come ti riesce tanto bene. Sfoggiami uno dei tuoi sorrisi capricciosi, diffidenti e dispettosi, dimmi che mi odi, stuzzicami, tormentami, fa’ tutto quello che vuoi, ma non farmi commuovere.
Preferisco essere irritato che rattristato. Non vi preoccupate, vi stuzzicherò e vi torturerò a sufficienza, quando avrò terminato il mio racconto; ma prima ascoltatemi fino alla fine. Credevo che mi avessi detto tutto, Jane.
Credevo di aver individuato in questo sogno la causa della tua malinconia.
Scossi la testa.
Come?
C’è dell’altro?
Ma non voglio pensare che sia qualcosa di importante.
Ti avverto fin d’ora che non ti crederò del tutto.
Va’ avanti.
La sua espressione allarmata, una certa apprensiva impazienza nei modi mi meravigliarono, ma proseguii.
Ho fatto un altro sogno, signore: Thornfield era una tetra rovina98, un covo di pipistrelli e civette.
Mi sembrava che di tutta la sua imponente facciata non fosse rimasto nient’altro che il guscio di un muro alto e dall’aspetto molto fragile.
Vagavo, in una notte di luna, tra i ruderi coperti d’erba al suo interno, inciampando ora nel marmo di un caminetto, ora nel frammento di un cornicione crollato.
Continuavo a stringere al petto il bambino sconosciuto, avvolto in uno scialle; non potevo posarlo da nessuna parte; sebbene avessi le braccia stanche, sebbene il suo peso mi facesse avanzare con difficoltà, dovevo tenerlo con me.
Udivo in lontananza il galoppo di un cavallo sulla strada; ero sicura che foste voi in procinto di partire per molti anni e per un paese lontano. Mi sono arrampicata sul muro pericolante, con foga convulsa e temeraria, ansiosa di potervi vedere dall’alto.
Le pietre rotolavano via sotto il piede, i tralci d’edera a cui mi aggrappavo si spezzavano, il bambino si stringeva atterrito al mio collo fin quasi a strangolarmi; finalmente sono arrivata in cima.
Vi ho visto che eravate ormai un punto su un sentiero bianco, via via sempre più piccolo. Le raffiche di vento erano così forti che non riuscivo a restare in piedi.
Mi sono seduta su una stretta sporgenza e ho fatto calmare il bambino impaurito che tenevo in grembo.
Vi ho visto svoltare un angolo della strada, mi sono sporta per gettarvi un ultimo sguardo, il muro è crollato, la forte scossa mi ha fatto scivolare il bambino dalle ginocchia, ho perso l’equilibrio, sono caduta e mi sono svegliata.
Adesso, Jane, è tutto finito!
È finito il preambolo, signore; la storia deve ancora cominciare. Nello svegliarmi, un bagliore mi ha ferito gli occhi. Ho pensato: ‘Oh, si è fatto giorno!’. Ma mi sbagliavo, era solo la luce di una candela. Forse era entrata Sophie.
C’era un lume sulla toletta e la porta del guardaroba a cui, prima di andare a letto, avevo appeso il mio abito da sposa e il velo era aperta.
Dall’interno arrivavano fruscii.
Ho domandato: ‘Sophie, cosa state facendo?’.
Non mi ha risposto nessuno, ma dal guardaroba è emersa una figura, ha preso il lume, lo ha sollevato e ha scrutato gli indumenti appesi nel portemanteau.
‘Sophie!
Sophie!’ ho gridato di nuovo e di nuovo nessuna risposta.
Mi ero seduta sul letto, sporgendomi in avanti: sono stata colta prima dalla sorpresa e poi dallo sconcerto, infine mi si è gelato il sangue nelle vene.
Mr Rochester, non era Sophie, non era Leah e non era Mrs Fairfax e non era no, ne ero certa e lo sono tuttora nemmeno quella strana donna, Grace Poole.
Ma doveva per forza essere una di loro, m’interruppe il mio padrone.
No, signore, vi assicuro di no, ve lo giuro.
La figura che mi stava davanti non l’avevo mai vista prima qui a Thornfield Hall; la sua statura e il suo profilo mi erano nuovi.
Descrivimela, Jane.
Sembrava una donna alta e robusta, signore, con folti capelli neri che le ricadevano lungo la schiena.
Non so che vestito indossasse, era bianco e dritto, ma non saprei dire se fosse una veste, un lenzuolo o un sudario.
L’hai vista in faccia?
All’inizio no, ma dopo un po’ ha preso il mio velo, l’ha sollevato contemplandolo a lungo, poi se l’è messo in testa volgendosi verso lo specchio.
In quel momento ho visto riflettersi molto chiaramente, in quell’ovale scuro, il suo viso e i suoi tratti.
E com’erano? Paurosi e spettrali...
oh, signore, non ho mai visto un volto del genere!
Era un volto terreo... un volto feroce.
Quanto vorrei poter dimenticare il roteare di quegli occhi rossi e il pauroso gonfiore livido dei suoi lineamenti!
I fantasmi di solito sono pallidi, Jane. Questo, signore, era violaceo.
Le labbra erano tumide e scure, la fronte rugosa, le sopracciglia esageratamente inarcate sugli occhi iniettati di sangue.
Devo dirvi cosa mi ricordava?
Dimmelo.
Il lurido spettro tedesco, il Vampiro.
Ah! E che faceva?
Signore, si è tolta il velo da quella testa ossuta, l’ha strappato in due, ha gettato a terra i pezzi e li ha calpestati.
E poi?
Ha scostato la tenda della finestra e ha guardato fuori.
Forse ha visto che l’alba era vicina perché, preso il lume, ha riguadagnato la porta.
All’altezza del mio letto, la figura si è fermata: i suoi occhi mi hanno fissato infuocati.
Mi ha avvicinato la candela al viso e me l’ha spenta sotto gli occhi.
Sentivo l’alito bruciante di quel volto livido sul mio e ho perso conoscenza.
È stata la seconda volta in vita mia solo la seconda volta che sono svenuta per il terrore.
Chi c’era con te, quando hai ripreso conoscenza?
Nessuno, signore, solo il giorno già alto.
Mi sono alzata, bagnata la testa e il viso, ho bevuto un bel sorso d’acqua.
Mi sentivo un po’ debole, ma stavo bene, e ho deciso di non parlare a nessuno di quell’apparizione, a nessuno all’infuori di voi.
Ora, signore, ditemi chi e che cosa era quella donna! La creazione di un cervello sovreccitato, questo è poco ma sicuro. Devo prendermi cura di te, tesoro mio. Nervi come i tuoi non sono fatti per le emozioni forti. Signore, credetemi, i miei nervi non c’entrano nulla. Quell’essere era reale e quello che vi ho raccontato è avvenuto davvero.
E i tuoi sogni precedenti? Anche quelli erano veri?
Thornfield Hall ti sembra ridotta a una rovina? Ostacoli insormontabili mi separano da te?
Ti sto forse lasciando senza una lacrima, senza un bacio, senza una parola?
Non ancora. Sto per farlo?
Diamine, Jane!
È già cominciato il giorno che ci legherà per sempre; e quando saremo insieme, questi terrori immaginari non torneranno più, te lo garantisco.
Terrori immaginari, signore? Magari lo fossero davvero.
E ora lo vorrei come non mai, visto che neppure voi sapete spiegarmi il mistero di quell’orribile apparizione.
E visto che non posso farlo, Jane, allora dev’essere frutto della tua immaginazione. Ma signore, è quello che mi sono detta anch’io stamattina, alzandomi.
Mi sono guardata attorno, nella stanza, per farmi coraggio e rincuorarmi alla vista confortante degli oggetti familiari immersi nella piena luce del giorno, quando là, sul tappeto, ho visto la chiara smentita della mia ipotesi: il velo, strappato in due, da cima a fondo!
Sentii Mr Rochester trasalire e rabbrividire; d’istinto mi strinse tra le sue braccia.
Grazie a Dio! esclamò.
Se è vero che qualcosa di malefico ti si è avvicinato, la scorsa notte, per fortuna soltanto il velo ne ha subito le conseguenze.
Oh, se penso a cosa sarebbe potuto succederti!
Ansimava e mi stringeva così forte che quasi non riuscivo a respirare.
Dopo qualche minuto di silenzio, continuò, con tono allegro: Adesso, Janet, ti spiegherò tutto.
È stato in parte un sogno e in parte realtà.
Una donna è entrata in camera tua, su questo non c’è dubbio, e quella donna era, dev’essere stata, Grace Poole.
Tu stessa l’hai chiamata una creatura strana; dagli elementi a tua disposizione, hai ragione a chiamarla così...
Ti ricordi cosa ha fatto a me e a Mason?
Nel dormiveglia, l’hai vista entrare e fare quel che ha fatto, ma, febbricitante e quasi in delirio com’eri, le hai attribuito l’aspetto di uno spiritello maligno, diverso dal suo aspetto reale.
I lunghi capelli scompigliati, il volto gonfio e scuro, la statura esagerata erano frutto della tua immaginazione, effetto di un incubo.
Il velo strappato per dispetto è reale, e c’era da aspettarselo da lei.
Immagino che a questo punto mi chiederai perché mi tenga in casa una donna del genere.
Quando saremo sposati da un anno e un giorno, te lo dirò, ma non ora.
Sei soddisfatta, Jane? Accetti la mia spiegazione del mistero?. Riflettei e in effetti mi parve l’unica spiegazione possibile. Soddisfatta non lo ero, ma per fargli piacere mi sforzai di sembrarlo... sollevata lo ero di certo, così gli risposi con un sorriso contento. E a quel punto, siccome era l’una passata, mi preparai a lasciarlo. Sophie non dorme nella stanza dei bambini con Adèle?
domandò, mentre accendevo la candela.
Sì, signore.
Nel lettino di Adèle c’è abbastanza spazio anche per te. Dormi con lei, stanotte, Jane.
Non c’è da meravigliarsi se l’incidente che mi hai raccontato ti ha scosso i nervi e io preferirei che non dormissi da sola.
Promettimi che andrai nella stanza dei bambini.
Vi accontenterò più che volentieri, signore. E chiudi bene la porta dall’interno.
Quando arrivi di sopra, sveglia Sophie col pretesto di chiederle di chiamarti presto domattina, perché per le otto devi essere vestita e aver fatto colazione.
E adesso basta con i pensieri tristi. Scaccia via questa tristezza e queste ansie, Janet. Non senti come sussurra dolcemente, ora, il vento?
E la pioggia, che ha cessato di battere contro i vetri?
Guarda, disse sollevando la tenda, che bella notte!
Era vero.
Per metà il cielo era limpido e sereno; le nuvole, sospinte dal vento che spirava da ovest, marciavano verso l’Oriente in lunghe colonne d’argento.
La luna splendeva indisturbata.
Allora, disse Mr Rochester, guardandomi negli occhi con aria indagatrice, come sta adesso la mia Janet? La notte è serena, signore, e lo sono anch’io. E non sognerai di separazioni e dolori, stanotte, ma di un amore felice e di un’unione benedetta.
Questa profezia si avverò solo a metà. Non feci, in effetti, sogni angoscianti, ma neppure gioiosi, perché non dormii affatto.
Con la piccola Adèle fra le braccia, contemplavo il sonno dell’infanzia, così tranquillo, così imperturbabile, così innocente, aspettando che facesse giorno. Ogni fibra del mio corpo era all’erta e in fermento, e appena si levò il sole, mi levai anch’io.
Ricordo che Adèle mi teneva stretta, quando provai a staccarmi da lei.
Ricordo che la baciai, mentre scioglievo dal collo le sue manine, e che poi piansi su di lei, con una strana emozione, e la lasciai per non turbare con i miei singhiozzi il suo sonno ancora profondo.
Sembrava l’emblema della mia vita passata, e ora mi dovevo vestire per andare incontro al simbolo temuto eppur adorato del mio futuro ignoto. Capitolo XXVI Sophie venne alle sette per vestirmi. E ci mise molto tempo a portare a termine il suo compito, così tanto tempo che Mr Rochester, reso impaziente, credo, dal mio ritardo, mandò a chiedere perché non scendessi. Sophie in quel momento mi stava appuntando il velo sui capelli, con un fermaglio; le sfuggii da sotto le mani non appena potei.
Ferma!
esclamò in francese.
Guardatevi allo specchio, non vi siete data neppure un’occhiata.
Così mi voltai che ero già sulla soglia: vidi una figura vestita e velata, così diversa da come ero di solito da sembrare quasi l’immagine di un’altra, che non conoscevo.
Jane!
chiamò una voce e io corsi giù.
In fondo alle scale mi aspettava Mr Rochester.
Ritardataria! disse.
Io ardo dall’impazienza e tu mi fai aspettare tutto questo tempo!
Mi condusse nella sala da pranzo, mi squadrò da capo a piedi e dichiarò che ero bella come un giglio, e non solo l’orgoglio della sua vita, ma anche il desiderio dei suoi occhi; poi mi disse che per fare colazione mi concedeva dieci minuti, non uno di più, e suonò il campanello.
Accorse un domestico assunto da poco, un valletto.
John, avete preparato la carrozza?
Sì, signore.
I bagagli sono stati portati giù?
Li stanno portando ora, signore.
Allora fate un salto in chiesa e vedete se Mr Wood e il chierico sono già lì, poi tornate a riferirmelo.
La chiesa, come il lettore sa già, era appena fuori dei cancelli; il valletto tornò in un attimo.
Mr Wood è in sagrestia, signore, e sta indossando la cotta.
E la carrozza?
Stanno mettendo i finimenti ai cavalli.
Non ci servirà per andare in chiesa, ma al nostro ritorno dev’essere pronta, con tutti i bauli e i bagagli sistemati e legati e il cocchiere a cassetta.
Sì, signore. Jane, sei pronta? Mi alzai.
Non c’erano paggi, damigelle o parenti da coordinare. Eravamo soltanto io e Mr Rochester.
Mrs Fairfax era nel vestibolo, quando passammo.
Le avrei rivolto volentieri la parola, ma la mia mano era stretta in una morsa d’acciaio: ero trascinata a una velocità che riuscivo a stento a sostenere.
D’altronde, bastava guardare in faccia Mr Rochester per capire che non avrebbe tollerato, per nessun motivo al mondo, un altro secondo di ritardo.
Mi chiedevo se si fosse mai visto uno sposo che avesse il suo stesso aspetto, così teso a raggiungere il suo obiettivo, così determinato e risoluto, o che avesse sfoggiato, sotto una fronte tanto ferma, occhi così ardenti e sfavillanti.
Non so se il tempo fosse bello o brutto,99 quel giorno.
Mentre scendevamo giù per il viale, non guardai né il cielo né la terra: i miei occhi seguivano il mio cuore ed entrambi sembravano essersi trasferiti nel corpo di Mr Rochester.
Volevo identificare l’oggetto invisibile su cui, mentre camminavamo, teneva fisso uno sguardo fiero e feroce. Volevo sentire anch’io, sulla mia pelle, la violenza dei pensieri che stava affrontando e a cui stava opponendo resistenza.
Al cancello del camposanto si fermò; si accorse di non avere più fiato.
Sono crudele in amore?
disse.
Fermati un istante, appoggiati a me, Jane.
Rammento ancora l’immagine della vecchia casa di Dio che sorgeva calma e grigia di fronte a noi, di un corvo che svolazzava attorno al campanile, del cielo rosso del mattino sullo sfondo.
Ricordo anche qualcosa dei verdi tumuli delle tombe e non ho dimenticato nemmeno le sagome di due forestieri che vagavano fra quei bassi cumuli di terra e leggevano gli epitaffi scolpiti sulle poche lapidi muscose.
Li notai perché, non appena ci videro, si portarono sul retro della chiesa e capii subito che sarebbero entrati dalla porta laterale per assistere alla cerimonia.
Mr Rochester non si accorse di loro; era tutto preso a osservare il mio volto dal quale il sangue sembrava momentaneamente fluito via: mi sentivo la fronte imperlata di sudore e le guance e le labbra fredde.
Quando mi riebbi, poco dopo, mi condusse dolcemente su per il sentiero, verso il portico.
Entrammo nel tempio silenzioso e spoglio; il sacerdote, nella sua cotta bianca, ci attendeva presso l’umile altare, con a fianco il chierico.
Tutto era tranquillo. Solo due ombre si muovevano in un angolo remoto.
La mia supposizione si dimostrò corretta: i due forestieri si erano infilati in chiesa prima di noi e adesso stavano vicino alla cripta dei Rochester, dandoci le spalle, e guardavano, attraverso l’inferriata, l’antica tomba di marmo dove un angelo inginocchiato vegliava sui resti di Damer de Rochester, ucciso a Marston Moor ai tempi delle guerre civili, e di sua moglie Elizabeth.
Prendemmo posto davanti alla balaustra della comunione.
Udendo un passo cauto dietro di me, lanciai un’occhiata da sopra la spalla: uno dei forestieri un uomo, a quanto pareva si stava avvicinando al presbiterio.
Ebbe inizio la funzione.
Dopo la spiegazione degli scopi del matrimonio, il pastore fece un passo avanti e, chinandosi un poco su Mr Rochester, proseguì: Io vi chiedo e vi ordino , se uno di voi due fosse a conoscenza di un qualche impedimento per il quale non possiate essere legittimamente uniti in matrimonio, di parlare adesso; state pur certi che tutti quelli che vengono sposati in modo diverso da quello voluto dalla parola divina non sono uniti da Dio e il loro matrimonio non è valido davanti alla legge.
Fece una pausa, secondo l’uso.
Quando mai la pausa dopo quella frase viene interrotta da una risposta?
Forse nemmeno una volta ogni cento anni.
E il pastore, che non aveva alzato gli occhi dal suo libro e aveva trattenuto il respiro solo per un momento, stava per proseguire la mano già tesa verso Mr Rochester e le labbra già dischiuse per domandare Vuoi prendere questa donna come tua legittima sposa?
–, quando una voce chiara e vicina disse: Il matrimonio non si può fare. Dichiaro l’esistenza di un impedimento. Il pastore levò gli occhi su colui che aveva parlato e ammutolì, il chierico fece altrettanto.
Mr Rochester vacillò appena, come se la terra avesse tremato sotto i suoi piedi, ma tornò subito in sé e, senza sollevare la testa o gli occhi, disse: Andiamo avanti.
A quelle parole, pronunciate a voce bassa ma corposa, seguì un profondo silenzio.
Dopo un po’ Mr Wood disse: Non posso andare avanti senza prima approfondire ciò che è stato detto ed essermi accertato se sia vero o falso.
La cerimonia è interrotta, aggiunse la voce dietro di noi. Sono in condizione di provare quanto ho affermato: esiste un impedimento insormontabile a questo matrimonio. Mr Rochester sentì, ma fece finta di niente. Restò fermo, ostinato e rigido, senza fare nessun movimento salvo afferrarmi la mano. Com’era calda e forte quella stretta!
E come sembrava scolpita nel marmo, in quel momento, la sua fronte pallida, impassibile, volitiva!
Come gli brillavano gli occhi, ancora vigili, e tuttavia pieni di un’intima ferocia!
Mr Wood non sapeva che fare.
Qual è la natura di questo impedimento?
domandò. Forse si può superare... o spiegare!
È difficile, fu la risposta.
Ho detto che è insormontabile e parlo con cognizione di causa.
Colui che aveva parlato si fece avanti e si appoggiò sulla balaustra.
Continuò, pronunciando ogni parola con voce chiara, calma, ferma, ma non alta: L’impedimento consiste semplicemente nell’esistenza di un precedente matrimonio.
Mr Rochester ha una moglie tuttora vivente.
A quelle parole pronunciate a bassa voce i miei nervi vibrarono come non avevano mai vibrato, nemmeno allo scoppio di un tuono, e il mio sangue sentì tutta la loro sottile violenza come mai aveva sentito neppure il gelo e il fuoco; ma rimasi padrona di me stessa, scongiurando il pericolo di svenire.
Guardai Mr Rochester e lo costrinsi a guardarmi.
Tutto il suo volto era una pietra senza colore, gli occhi erano a un tempo selce e scintilla.
Non negò nulla. Era come se volesse sfidare tutto e tutti.
Senza parlare, senza sorridere, senza dar segno di riconoscere in me un essere umano, si limitò a cingermi la vita con un braccio e mi strinse forte a sé.
Chi siete?
domandò all’intruso.
Il mio nome è Briggs, avvocato di *** Street, Londra.
E vorreste attribuirmi una moglie?
Vorrei ricordarvi l’esistenza di vostra moglie, signore, che la legge riconosce, a differenza vostra.
Favoritemi qualche ragguaglio sul suo conto... come si chiama, qual è la sua famiglia, dove abita.
Certo.
Mr Briggs tirò fuori con calma un foglio dalla tasca e lo lesse con una sorta di voce nasale da pubblico ufficiale: Dichiaro e posso comprovare che, il 20 ottobre dell’anno *** , Edward Fairfax Rochester, di Thornfield Hall, nella Contea di ***, e al maniero di Ferndean, nella Contea di ***, Inghilterra, ha sposato mia sorella, Bertha Antonietta Mason, figlia di Jonas Mason, mercante, e di sua moglie Antonietta, creola, nella chiesa di ***, a Spanish Town, Giamaica.
L’atto di matrimonio si trova nei registri di quella chiesa; una copia di tal documento è attualmente in mio possesso. Firmato: Richard Mason.
Quel documento, se è autentico, può provare che sono stato sposato, ma non prova che la donna ivi menzionata come mia moglie sia ancora in vita.
Lo era fino a tre mesi fa, rispose l’avvocato. Come fate a saperlo? C’è una persona che può testimoniarlo e neppure voi, signore, riuscirete a smentire tanto facilmente la sua testimonianza.
Producetela... oppure andate al diavolo! La produrrò subito... è qui. Mr Mason, abbiate la bontà di farvi avanti.
Mr Rochester, nell’udire il suo nome, serrò i denti; ebbe anche una specie di violento fremito convulso. Vicina a lui com’ero, sentii uno spasmodico moto di furia e disperazione attraversargli tutto il corpo. Il secondo forestiero, che fino a quel momento era rimasto nell’ombra, adesso si avvicinò: da dietro le spalle dell’avvocato fece capolino un volto pallido...
Sì, era proprio Mason.
Mr Rochester si voltò e lo guardò di traverso.
I suoi occhi, come ho detto più volte, erano neri: adesso, dentro quell’oscurità, era comparsa una luce bronzea, anzi sanguigna.
E il suo volto avvampò: pareva che il fuoco che gli ardeva nel cuore fosse salito e si fosse diffuso in superficie, infiammandogli le guance olivastre e la fronte terrea.
Mosse e sollevò il braccio possente... avrebbe potuto colpire Mason, gettarlo a terra, strappargli dal corpo la vita con un colpo spietato... ma Mason si ritrasse, gemendo debolmente: Oddio!.
Il disprezzo calò gelido su Mr Rochester, il suo impeto si spense come se all’improvviso fosse appassito, accartocciandosi su se stesso.
Chiese soltanto: Cos’hai da dire, tu?.
Dalle labbra esangui di Mason uscì una risposta impercettibile. Perché diavolo non riesci a rispondere in maniera chiara?
Te lo domando di nuovo: ‘Cos’hai da dire?’. Signore...
signore, interruppe il pastore, non dimenticate che vi trovate in un luogo sacro.
Poi, rivolgendosi a Mason, gli chiese gentilmente: Sapete con certezza se la moglie di quest’uomo è ancora in vita?.
Coraggio, lo spronò il legale, parlate!
È viva e abita a Thornfield Hall, disse Mason in modo più chiaro, l’ho vista lì l’aprile scorso.
Sono suo fratello.
A Thornfield Hall!
esclamò il pastore.
Impossibile!
È da molto che abito in questa zona, signore, e non ho mai sentito parlare di una signora Rochester a Thornfield Hall.
Vidi un sorriso torvo increspare le labbra di Mr Rochester, che borbottò: No, per Dio! Sono stato attento a non far trapelare nulla della cosa o della presenza di questa signora.
Si mise a riflettere e per dieci minuti parve consultarsi con se stesso. Maturò la sua decisione e annunciò: Basta!
La verità verrà fuori in un istante, esplosiva, come la pallottola dal tamburo della rivoltella.
Wood, chiudete quel libro e toglietevi la cotta. John Green , lasciate pure la chiesa. Oggi non ci sarà nessun matrimonio. L’uomo obbedì. Mr Rochester continuò, ostinato e sprezzante: Bigamia è una brutta parola!
Tuttavia, volevo diventare bigamo, ma il destino mi ha giocato un colpo mancino, o la Provvidenza mi ha fermato...
forse l’ultima che ho detto.
In questo momento sono poco meno di un demonio e, come direbbe il pastore, merito senza dubbio il più severo giudizio divino e persino il fuoco eterno e il rimorso senza fine.
Signori, il mio piano è saltato. Quel che dicono l’avvocato e il suo cliente è vero: sono sposato e la donna che ho sposato è viva!
Voi, Wood, dite di non aver mai sentito parlare di una Mrs Rochester a Thornfield Hall, ma scommetto che avrete più volte prestato orecchio alle voci sulla misteriosa pazza, affidata alle mie cure, che vive in casa mia.
Qualcuno sarà venuto a dirvi che si tratta di una mia sorellastra illegittima, qualcun altro che è un’amante rifiutata.
Ora vi informo che è mia moglie, che ho sposato quindici anni fa.
Si chiama Bertha Mason ed è sorella di quell’intrepido personaggio che in questo momento vi sta dimostrando, a suon di fremiti e pallori, ciò che un cuore impavido può sopportare.
Su con la vita, Dick! Non ti mordo mica! È più facile che picchi una donna piuttosto che te. Bertha Mason è pazza e viene da una famiglia di pazzi: idioti e lunatici da tre generazioni! Sua madre, la creola, era pazza e pure alcolizzata!
Lo scoprii soltanto dopo averne sposato la figlia, perché prima mi avevano taciuto i segreti di famiglia. Bertha, da figlia obbediente, imitò sua madre in tutto e per tutto.
Davvero una compagna adorabile: pura, assennata, modesta! Potete immaginare quanto fossi felice!
E che scene esaltanti ho vissuto!
Oh, che esperienza celestiale è stata la mia, potete bene immaginarla!
Ma non sono tenuto a fornirvi ulteriori spiegazioni.
Briggs, Wood, Mason, vi invito tutti a salire in casa a far visita alla paziente di Mrs Poole, a mia moglie!
Vedrete che razza di donna mi hanno fatto sposare a tradimento e giudicherete da voi se avessi o no il diritto di rompere quel contratto e cercare la vicinanza di un essere perlomeno umano.
Questa ragazza, continuò guardandomi, su questo segreto disgustoso ne sapeva quanto voi, Wood; credeva che fosse tutto giusto e legale e non immaginava proprio che stava per ritrovarsi intrappolata in un’unione finta con un disgraziato, vittima di un inganno e già ammogliato a una creatura bacata, pazza e abbrutita!
Venite tutti, seguitemi!.
Continuando a tenermi stretta lasciò la chiesa, seguito dai tre gentiluomini.
Davanti al portone di casa trovammo la carrozza.
Riportatela nella rimessa, John, disse freddamente Mr Rochester, per oggi non ce ne sarà bisogno.
Al nostro ingresso, Mrs Fairfax, Adèle, Sophie e Leah si fecero avanti per felicitarsi con noi.
Dietro front tutti! gridò il padrone.
E basta con tutte queste congratulazioni!
Chi ne ha bisogno? Io no di certo!
Arrivano con quindici anni di ritardo!
Tirò dritto e si avviò su per le scale, continuando a tenermi stretta e a far cenno ai signori di seguirlo, e quelli obbedirono.
Salimmo la prima rampa di scale, attraversammo la galleria e proseguimmo per il terzo piano: la porta bassa e nera, aperta dal passe-partout di Mr Rochester, ci introdusse nella stanza con gli arazzi, con l’ampio letto e l’armadio istoriato.
Mason, tu questo posto lo conosci, disse la nostra guida, è qui che lei ti ha morso e accoltellato. Sollevò gli arazzi dalla parete mostrando la seconda porta.
Aprì anche questa.
Al di là c’era una stanza senza finestre, rischiarata solo da un fuoco protetto da una grata alta e robusta e da una lampada appesa al soffitto con una catena.
Grace Poole era china sul fuoco e sembrava intenta a cuocere qualcosa in una casseruola.
Completamente in ombra, dall’altra parte della stanza, una figura si muoveva avanti e indietro.
Così, a prima vista, era impossibile capire di che cosa si trattasse, se di una bestia o di un essere umano: sembrava trascinarsi carponi e si muoveva a scatti e ringhiava come certi strani animali selvatici, ma era vestita e in testa aveva una massa di capelli neri striati di grigio, scarmigliati come una criniera, che le copriva il viso.
Buondì, Mrs Poole!
disse Mr Rochester.
Come state?
E come sta oggi la vostra paziente?
Discretamente, signore, grazie, rispose Grace, sollevando con cautela quell’intruglio bollente dalla graticola sul focolare, piuttosto nervosa, ma non ‘fuori controllo’.
Un urlo feroce parve smentire subito quel giudizio favorevole.
La iena vestita si alzò e restò dritta sulle zampe posteriori. Oh, signore, l’avete vista! esclamò Grace. Meglio andare via!
Soltanto qualche minuto, Grace, concedetemi soltanto qualche minuto.
Però fate attenzione, signore!
Per l’amor del Cielo, fate attenzione!
La pazza levò un ruggito, si scostò dal viso le ciocche arruffate e puntò sui visitatori il suo sguardo feroce.
Riconobbi subito quel volto livido, quei tratti enfiati.
Mrs Poole si fece avanti.
Toglietevi di mezzo, disse Mr Rochester spingendola via, ora non ha il coltello, credo, e io starò in guardia.
Non si può mai sapere cosa nasconde, signore; è così scaltra... è praticamente impossibile, per una persona normale, prevedere i suoi inganni. Sarà meglio che ce ne andiamo, mormorò Mason.
Sì, va’ al diavolo!
fu l’augurio che gli lanciò suo cognato.
Attento!
gridò Grace.
I tre uomini indietreggiarono come un sol uomo. Mr Rochester mi spinse dietro di sé.
La pazza gli si avventò contro e lo afferrò brutalmente alla gola, cercando di addentargli una guancia. Si azzuffarono.
Lei era un donnone, alta quasi come suo marito, e per di più corpulenta; durante la lotta diede prova di forza virile e più di una volta fu sul punto di strangolarlo, benché lui fosse un uomo atletico.
Avrebbe potuto stenderla con un pugno ben assestato ma non voleva colpirla, bensì solo domarla. Alla fine le immobilizzò le mani; Grace Poole gli diede una corda e lui gliele bloccò dietro la schiena.
Con un altro pezzo di fune, che era a portata di mano, la legò a una sedia.
L’operazione fu portata a termine a suon di strilli selvaggi e divincolamenti convulsi.
Quand’ebbe finito, Mr Rochester si volse agli spettatori e li guardò con un sorriso caustico e insieme desolato.
Ecco, vi presento mia moglie, disse.
Quello è l’unico abbraccio coniugale che mi sia mai stato dato di conoscere e quelle le carezze che rallegrano le mie ore di riposo!
E questo invece ciò che desidero avere, mi posò la mano sulla spalla, questa ragazza che conserva tutta la sua calma e compostezza alle porte dell’inferno e assiste senza battere ciglio alle mattane di un demone; la volevo perché era qualcosa di diverso dopo tutto questo ragù di crudeltà.
Wood e Briggs, guardate che differenza!
Confrontate questi occhi limpidi con quei globi sanguigni, questo viso con quella maschera, questa figura con quell’ammasso, e poi giudicatemi, voi, ministro del Vangelo, e voi, uomo di legge, e ricordatevi che come giudicherete sarete giudicati!
E ora uscite.
Devo mettere sotto chiave il mio tesoro.
Ce ne andammo tutti.
Mr Rochester si trattenne ancora un po’ per dare ulteriori direttive a Grace Poole.
L’avvocato, scendendo le scale, mi si avvicinò. Voi, signorina, disse, non avete nessuna colpa. Vostro zio sarà felice di saperlo...
sempre se sarà ancora vivo quando Mr Mason tornerà a Madera.
Mio zio! Cosa c’entra?
Lo conoscete?
Lo conosce Mr Mason.
Mr Eyre è stato per qualche anno il rappresentante della sua casa a Funchal.
Quando vostro zio ricevette la lettera in cui gli annunciavate il vostro proposito di sposare Mr Rochester, Mr Mason, che si era fermato a Madera per rimettersi in salute prima di tornare in Giamaica, per caso era lì con lui.
Mr Eyre gli parlò della notizia ricevuta, sapendo che il mio cliente conosceva un gentiluomo di nome Rochester.
Mr Mason, stupito e sconvolto come potete immaginare –, gli spiegò come stavano davvero le cose.
Vostro zio, mi addolora dovervelo dire, è attualmente molto malato; e data la natura del suo male consunzione e lo stadio che ha raggiunto, è improbabile che riesca a rimettersi.
Non poteva quindi venire di persona in Inghilterra per liberarvi dalla trappola in cui eravate caduta, ma scongiurò Mr Mason di non perdere tempo e di fare di tutto per impedire il falso matrimonio.
E lo indirizzò a me perché lo assistessi.
Ho agito con la massima urgenza e sono felice di essere arrivato in tempo, e immagino lo sarete anche voi.
Se non fossi assolutamente certo che vostro zio sarà morto prima che possiate giungere a Madera, vi consiglierei di accompagnare Mr Mason nel suo viaggio di ritorno; ma, per come stanno le cose, credo sia meglio per voi rimanere in Inghilterra, finché non riceverete ulteriori notizie da parte o sul conto di Mr Eyre.
Abbiamo qualche altro motivo per trattenerci? chiese a Mr Mason. No, no... andiamocene, fu la sua risposta impaziente. E senza neppure congedarsi da Mr Rochester, uscirono dalla porta d’ingresso. Il pastore si fermò a scambiare qualche parola, di ammonizione o di biasimo, con il suo borioso parrocchiano. Compiuto questo dovere, se ne andò anche lui. Lo sentii andar via dall’uscio socchiuso della mia camera, dove nel frattempo mi ero rifugiata. La casa si svuotò, allora mi chiusi dentro e tirai il chiavistello perché nessuno venisse a disturbarmi.
A quel punto cominciai...
non a piangere e a disperarmi ero troppo calma per farlo –, ma a togliermi meccanicamente il vestito da sposa per sostituirlo con l’abito di lana che avevo indossato il giorno prima pensando fosse per l’ultima volta.
Poi mi misi a sedere, mi sentivo debole e stanca.
Poggiai le braccia sul tavolo e vi lasciai cadere sopra la testa.
E finalmente iniziai a pensare: fino a quel momento non avevo fatto altro che ascoltare, vedere, andare su e giù seguendo chi mi conduceva o trascinava, osservare eventi che si susseguivano a eventi, rivelazioni che aprivano la strada ad altre rivelazioni.
Ma adesso pensavo.
Tutto sommato, la mattinata era stata abbastanza tranquilla, salvo la breve parentesi della pazza. In chiesa il tutto si era svolto senza troppo chiasso. Nessuna esplosione violenta, nessun alterco animato, nessuna controversia, provocazione o sfida, nessuna lacrima o singhiozzo.
Soltanto poche parole: l’obiezione al matrimonio formulata con calma, qualche domanda aspra e secca posta da Mr Rochester, risposte e spiegazioni date, prove addotte, un esplicito riconoscimento della verità espresso dal padrone, poi la visione della prova vivente; i forestieri erano ripartiti e tutto era finito.
Mi trovavo nella mia stanza, come al solito.
Ero io, la Jane di sempre, senza apparenti cambiamenti: nessuno mi aveva colpita, offesa o ferita. Ma la Jane Eyre di ieri dov’era? Dov’era la sua vita? Dove il suo futuro? Jane Eyre, che era stata una donna appassionata e speranzosa, quasi una sposa, era di nuovo una ragazza fredda e solitaria. La sua vita era senza colore, il suo futuro desolato. Nel bel mezzo dell’estate era sopraggiunto un gelo natalizio, una bianca bufera dicembrina aveva travolto il giugno.
Il ghiaccio aveva gelato le mele mature, le raffiche di vento avevano schiacciato le rose ancora in boccio.
Un manto cristallino aveva ricoperto i campi di fieno e di grano; i sentieri, che la notte prima rosseggiavano di fiori, erano oggi impraticabili per la neve intatta; e i boschi, che dodici ore prima fluttuavano frondosi e fragranti quasi fossero piantagioni tropicali, ora si stendevano aridi, incolti e bianchi come foreste di pini nella fredda Norvegia.
Tutte le mie speranze erano morte, colpite da un destino oscuro come quello che, in una sola notte, si era abbattuto sui primogeniti in terra d’Egitto. Pensavo ai miei desideri più cari, ieri così vitali e ardenti e oggi corpi rigidi, gelidi e lividi che non sarebbero mai potuti tornare alla vita.
Esaminavo il mio amore, quel sentimento che apparteneva al mio signore, che era stato lui a creare.
Tremava nel mio cuore, come un bambino in pena dentro a una culla fredda: la sofferenza e l’angoscia la facevano da padroni e non poteva rifugiarsi tra le braccia di Mr Rochester né riscaldarsi al calore del suo petto.
Oh, non sarebbe mai più potuto tornare da lui, perché la fiducia era colpita a morte e l’intimità distrutta!
Mr Rochester non era più per me quello che era stato, perché non era la persona che avevo immaginato fosse. Di sicuro non aveva agito in malafede.
Non potevo dire che mi avesse tradita, ma non riuscivo più a vedere in lui un uomo sincero e senza macchia.
Dovevo allontanarmi da lui: questo lo percepivo chiaramente.
Quando, come, dove, non lo sapevo ancora, ma lui stesso, senza dubbio, mi avrebbe mandata via da Thornfield al più presto.
A quanto pareva, non riusciva a provare per me un affetto sincero; il suo era stato soltanto un capriccio passeggero. E ora che aveva incontrato un ostacolo, non ne avrebbe più voluto sapere di me. Adesso dovevo temere persino di incontrarlo, perché la mia vista gli sarebbe risultata senz’altro odiosa.
Oh, com’ero stata cieca! E com’era stata debole la mia condotta!
Avevo gli occhi coperti e chiusi.
Era come se una voragine oscura mi risucchiasse e i pensieri mi giungevano a fiotti scuri e confusi.
Abbandonata a me stessa, inerte e stremata, mi sembrava di giacere nel letto prosciugato di un grosso fiume; udivo lo scroscio di acque che scendevano da montagne lontane e sentivo avvicinarsi il torrente, ma non avevo la volontà di alzarmi né la forza per fuggire.
Giacevo stremata, desiderando soltanto la morte. Una sola idea continuava a pulsarmi dentro, unica parvenza di vita: il pensiero di Dio.
Questo pensiero generò una preghiera inespressa, parole che vagavano su e giù per la mia mente senza luce, come qualcosa che avrebbe dovuto essere sussurrato ma non trovava la forza di esprimersi. Da me non stare lontano, poiché l’angoscia è vicina e nessuno mi aiuta.100 Era vicino; e poiché non avevo levato al Cielo alcuna preghiera per allontanarlo da me, non avevo giunto le mani, non mi ero inginocchiata, non avevo schiuso le labbra, alla fine giunse: il torrente si riversò su di me con tutto il suo impeto e la sua violenza.
La piena coscienza della mia vita derelitta, del mio amore perduto, delle speranze spente, della fiducia colpita a morte si abbatté gonfia e potente su di me come un’unica massa scura.
Non ci sono parole per descrivere quell’ora amara.
In verità, l’acqua mi giunge alla gola.
Affondo nel fango e non ho sostegno; sono caduto in acque profonde e l’onda mi travolge.101 Capitolo XXVII A un certo punto del pomeriggio sollevai la testa e, guardandomi attorno, vidi che il sole della sera, da ponente, proiettava sul muro il riflesso dorato del suo tramonto, e mi chiesi: Cosa devo fare?.
Ma la risposta che diede la mia mente Lascia subito Thornfield era così perentoria, così spaventosa, che mi tappai le orecchie per non sentirla.
Mi dissi che, in quel momento, non potevo sopportare parole del genere. Non essere la sposa di Edward Rochester è il male minore, asserii.
Essermi risvegliata dal più radioso dei sogni e l’averlo trovato completamente vuoto e vano è un orrore che posso sopportare e dominare; ma dover lasciare lui una volta per tutte, senza indugio, per sempre, è insopportabile.
Non posso farlo.
Ma poi, una voce dentro di me affermò che potevo farlo e mi predisse che lo avrei fatto. Tentai di combattere la mia stessa risoluzione.
Avrei voluto essere debole per potermi evitare il pauroso passaggio a nuove sofferenze che vedevo spiegarsi davanti a me; e la Coscienza, diventata tiranna, afferrò la Passione per la gola e le disse, beffarda, che per il momento aveva appena intinto il delicato piedino nel pantano e giurò che col suo braccio di ferro l’avrebbe precipitata in insondabili abissi di sofferenze.
Va bene, strappatemi da questo luogo, gridai allora.
Qualcuno mi aiuti! No, a strapparti da qui ci penserai da sola, nessuno ti aiuterà.
Ti caverai da sola l’occhio destro, ti taglierai da sola la mano destra,102 Il tuo cuore sarà la vittima e tu stessa il sacerdote che lo trafiggerà.
Mi alzai di scatto, atterrita dalla solitudine decretata da quel giudice tanto spietato e dal silenzio riempito da quella voce così spaventosa.
La testa mi girava, ora che stavo in piedi. Mi accorsi che l’agitazione e la debolezza mi davano la nausea.
Era tutto il giorno che le mie labbra non toccavano cibo né acqua, e al mattino non avevo nemmeno fatto colazione.
E, con una strana fitta al cuore, a un tratto mi resi conto che, da quando mi ero chiusa in camera, nessuno era venuto a domandarmi come stavo o a invitarmi a scendere.
Nemmeno la piccola Adèle aveva bussato alla porta, nemmeno Mrs Fairfax mi aveva cercato. Gli amici fanno presto a dimenticare chi è abbandonato dalla fortuna, mormorai, tirando il chiavistello e uscendo.
Inciampai in un ostacolo; la testa continuava a girarmi, avevo la vista offuscata e le gambe molli.
Non riuscii a mantenere l’equilibrio. Caddi, ma non a terra: un braccio teso mi afferrò. Alzai gli occhi...
a sostenermi era Mr Rochester, seduto su una sedia davanti alla porta della mia camera.
Finalmente sei uscita, disse.
Sono ore che sto qui ad aspettare e ad ascoltare, eppure non ho sentito nessun movimento, neppure un singhiozzo.
Ancora cinque minuti di questo silenzio di tomba e avrei forzato la serratura come uno scassinatore. Che fai, mi eviti? Ti sei chiusa dentro per soffrire da sola?
Avrei preferito che fossi venuta da me come una furia e mi avessi coperto di improperi.
Sei un’istintiva.
Mi aspettavo una scenata, una scenata qualsiasi.
Ero preparato a una bollente pioggia di lacrime; speravo solo che saresti venuta a versarle sul mio petto, che non fossero accolte da un pavimento insensibile o non inzuppassero il tuo fazzoletto.
Ma mi sbaglio: tu non hai pianto affatto!
Sei pallida in viso e hai gli occhi spenti, ma non c’è traccia di lacrime.
Cosa devo pensare, allora? Che il tuo cuore abbia pianto lacrime di sangue?
Ma insomma, Jane!
Nemmeno una parola di biasimo?
Nessun tono aspro? Nessuna battuta pungente?
Nulla che ferisca un sentimento o che ecciti una passione?
Te ne stai seduta tranquilla dove t’ho messa e mi guardi con aria stanca e passiva.
Jane, non avrei mai voluto ferirti così.
Se un uomo avesse soltanto una pecorella103 a cui vuol bene come a una figlia, una pecorella che mangia il suo pane, beve dalla sua tazza e dorme sul suo petto, se per qualche errore la facesse macellare al mattatoio, poi non si pentirebbe di quel suo sbaglio sanguinoso più di quanto io mi penta ora del mio.
Riuscirai mai a perdonarmi?
Caro lettore, lo perdonai subito, senza nessuna esitazione.
C’era un rimorso così profondo nei suoi occhi, un’afflizione così sincera nella sua voce, un’energia così virile nei suoi modi, e c’era, inoltre, un amore così immutato nella sua espressione e nell’aspetto, che gli perdonai ogni cosa.
E non a parole, non esternamente; soltanto nel profondo del mio cuore. Mi consideri un mascalzone, Jane?
mi domandò impaziente, dopo un po’, forse meravigliato del mio prolungato silenzio e della mia remissività, dovuti più alla stanchezza che a una volontà precisa.
Sì, signore. Allora dimmelo chiaramente in faccia, senza pietà... non risparmiarmi.
Non posso, sono stanca e non mi sento bene.
Vorrei dell’acqua.
Emise una specie di sospiro che lo scosse come un brivido, poi mi prese fra le sue braccia e mi portò dabbasso. All’inizio non capii in che stanza mi avesse portata; per i miei occhi appannati era tutto così nebuloso. Di lì a poco sentii il vivificante calore del fuoco; perché, nonostante fosse estate, nella mia camera mi ero letteralmente gelata.
Mi avvicinò del vino alle labbra; ne bevvi un sorso e mi riebbi; poi mi portò del cibo, e io ne mangiai un po’ e subito tornai in me.
Ero in biblioteca, seduta sulla sua poltrona, e lui mi era vicinissimo.
Se potessi morire in questo momento, senza soffrire troppo, sarebbe la cosa migliore per me, pensai, così non dovrò fare lo sforzo di spezzare i lacci che legano il mio cuore a quello di Mr Rochester, quando me ne separerò.
Devo lasciarlo, è evidente. Non voglio lasciarlo. Non posso lasciarlo. Come ti senti ora, Jane? Molto meglio, signore; tra poco starò bene. Bevi un altro po’ di vino, Jane.
Obbedii; poi posò il bicchiere sul tavolo, si fermò davanti a me e mi guardò attentamente. All’improvviso distolse gli occhi, con un’esclamazione inarticolata, come sopraffatto da un turbine di emozioni.
Attraversò in fretta la stanza e tornò indietro.
Si chinò su di me come per baciarmi, ma io ricordai che le sue carezze ora mi erano proibite.
Distolsi il mio viso e allontanai il suo.
Ma come! Perché?
esclamò con impeto.
Ah, certo!
Non vuoi baciare il marito di Bertha Mason!
Fra le mie braccia non c’è più posto e i miei abbracci appartengono a un’altra, è questo che pensi! A ogni modo, signore, non c’è spazio per me, e io non ho nessun diritto ad averne.
Perché, Jane? Ti risparmio la fatica di starmi a spiegare.
Risponderò io per te: perché ho già una moglie, risponderesti.
Ho indovinato? Sì.
Se la pensi così, devi avere una ben strana opinione di me; devi considerarmi un imbroglione corrotto, un libertino vile e meschino che ha simulato un amore disinteressato per attirarti in un tranello architettato apposta per disonorarti e umiliarti.
Cos’hai da rispondere?
Non sai cosa rispondere: anzitutto, sei ancora debole e riesci appena a tirare il fiato; in secondo luogo, non ce la fai proprio ad accusarmi e insultarmi, e poi, le cateratte delle lacrime sono aperte e, a forza di parlare, verrebbe giù il diluvio; e tu non hai nessuna voglia di protestare, di rimproverare, di fare scenate.
Ti stai chiedendo come agire, perché ritieni che parlare non serva a nulla. Ti conosco e sto in guardia.
Signore, non voglio agire contro di voi, dissi; e la mia voce tremante mi avvertì che era meglio non aggiungere altro.
Nel senso che dai tu a questa parola, no di certo; ma in quello che le do io, stai architettando un modo per distruggermi.
In buona sostanza, mi hai già detto che sono un uomo sposato e che, in quanto tale, mi eviterai e mi terrai a distanza; poco fa mi hai rifiutato un bacio.
Vuoi diventare per me una perfetta estranea, vivere sotto questo tetto solo come istitutrice di Adèle; e se mai ti rivolgerò una parola affettuosa, se mai un sentimento d’affetto ti spingerà ancora verso di me, allora dirai: ‘Quest’uomo stava quasi per fare di me la sua amante, con lui devo essere di ghiaccio e di pietra’.
E di ghiaccio e di pietra lo diventerai davvero.
Con voce più chiara e ferma risposi: Intorno a me tutto è cambiato, signore; e quindi devo cambiare anch’io, non ci sono dubbi; e per evitare sentimenti altalenanti e continue lotte con i ricordi e i rimpianti, c’è una sola cosa da fare: Adèle deve avere una nuova istitutrice, signore.
Oh, Adèle andrà in collegio. È già deciso. Lungi da me tormentarti con odiosi rimpianti e ricordi legati a Thornfield Hall questo posto maledetto, questa tenda di Acan,104 questa tomba irriverente che espone a cielo aperto l’orrore di una morte vivente, questo stretto inferno di pietra, abitato da un unico vero demonio, ma più temibile di un’intera legione di quelli che riempiono il nostro immaginario. Jane, non rimarrai qui, e neppure io. Ho sbagliato a farti venire a Thornfield Hall, ben sapendo chi l’abitasse.
Prima ancora di vederti, ho dato ordine di tenerti assolutamente nascosta la maledizione di questo luogo, soltanto perché temevo che altrimenti Adèle non avrebbe mai avuto un’istitutrice, perché nessuna si sarebbe fermata sapendo con che razza di inquilino avrebbe dovuto dividere il tetto.
I miei progetti, d’altronde, non mi consentivano di trasferire altrove la pazza, pur possedendo una vecchia casa, il maniero di Ferndean, ancora più appartata e nascosta di questa, dove avrei potuto alloggiarla con sufficiente sicurezza; ma l’insalubrità del posto, nel cuore del bosco, mi ha fatto venire tutta una serie di scrupoli che hanno indotto la mia coscienza a rinunciare a tale sistemazione.
Probabilmente quelle mura umide mi avrebbero presto liberato del suo peso, ma a ogni furfante la sua furfanteria, e la mia non consiste in una certa tendenza all’assassinio indiretto, nemmeno verso chi odio di più sulla faccia della terra. Ma nasconderti la vicinanza della pazza, Jane, era come coprire un bambino con un mantello e adagiarlo sotto i rami di un upas: la prossimità di questo demone è velenosa, e lo è sempre stata.
Ma chiuderò Thornfield Hall. Inchioderò il portone d’ingresso e coprirò d’assi le finestre del pianterreno. Darò a Mrs Poole duecento sterline l’anno per vivere qui con mia moglie, come chiami tu quella strega raccapricciante.
Grace farebbe di tutto per denaro e potrà avere con sé suo figlio, il custode di Grimsby Retreat,105 a tenerle compagnia e a darle una mano nelle crisi più furibonde della sua paziente, ovvero tutte le volte che mia moglie è spinta dal suo demone familiare a bruciare di notte la gente, mentre è nel suo letto, ad accoltellarla, a strapparle la carne a morsi e così via...
Signore, lo interruppi, ma voi non avete alcuna pietà per quella povera donna. Parlate di lei con odio, con repulsione vendicativa. È una crudeltà... non è colpa sua se è pazza. Jane, mia piccola cara , tu non sai di cosa stai parlando; continui a giudicarmi male. Non è per la sua pazzia che la odio. Se tu fossi pazza, pensi che potrei odiarti? Penso di sì, signore. E allora ti sbagli e non sai nulla di me, nulla dell’amore di cui sono capace. Ogni atomo della tua carne mi è caro come se fosse mio. Nel dolore e nella malattia mi sarebbe ugualmente caro.
La tua mente è il mio tesoro e, se dovesse perdere la ragione, continuerebbe a essere il mio tesoro; se divenissi pazza, ti terrei stretta fra le mie braccia e non in una camicia di forza.
La tua stretta, benché furibonda, sarebbe soave come un balsamo.
Se ti avventassi su di me come un’ossessa, come ha fatto stamattina quella donna, ti accoglierei con un abbraccio, tenace quanto appassionato.
Non indietreggerei con disgusto come ho fatto con lei.
Nei tuoi momenti di calma, non avresti altro custode, altro infermiere all’infuori di me; veglierei su di te con instancabile tenerezza, anche se tu non mi regalassi nessun sorriso in cambio, e non mi stancherei mai di guardarti negli occhi anche se in essi fosse scomparso per sempre ogni barlume di riconoscimento.
Ma perché mi lascio trascinare da questi pensieri? Stavo parlando di portarti via da Thornfield.
Come sai, tutto è pronto per una rapida partenza: potrai partire domani stesso.
Ti chiedo solo di resistere ancora una notte sotto questo tetto, Jane; e poi, addio per sempre, miserie e orrori!
Ho un posto in cui rifugiarmi, un santuario che terrà lontani gli odiosi ricordi, le intrusioni non gradite, le menzogne e le calunnie.
Portate con voi Adèle, signore, lo interruppi, vi terrà compagnia.
Cosa vuoi dire, Jane? Ti ho appena detto che manderò Adèle in collegio.
Che me ne faccio della compagnia di una bambina, che tra l’altro non è neanche figlia mia, ma la figlia illegittima di una ballerina francese?
Perché m’importuni parlando di lei?
Dico, perché mi assegni Adèle come compagna?
Parlavate di un posto isolato, signore; e l’isolamento e la solitudine sono duri da reggere, troppo duri per voi.
Solitudine!
Solitudine!
ripeté irritato.
Vedo che hai bisogno di una spiegazione.
Cosa significa quell’espressione da sfinge che ti si è stampata in faccia?
È con te che voglio dividere la mia solitudine.
Hai capito? Scossi la testa.
Agitato com’era, occorreva un certo grado di coraggio anche solo per azzardare quel muto segno di dissenso. Fino a quel momento, aveva camminato a passi rapidi per la stanza; si fermò all’improvviso, come se di colpo fosse stato inchiodato a terra.
Mi guardò a lungo e con durezza. Distolsi lo sguardo e lo concentrai sul fuoco, cercando di assumere e mantenere un atteggiamento calmo e composto.
Adesso affrontiamo il problema della personalità di Jane, disse alla fine, parlando con più calma di quanto il suo aspetto lasciasse presagire.
La matassa di seta fin qui si è dipanata abbastanza facilmente, ma ho sempre saputo che prima o poi avrei incontrato un nodo o un impiccio.
Ed eccolo qui. Ora saranno tormenti, esasperazioni e guai a non finire!
Per Dio!
Come vorrei avere un briciolo della forza di Sansone106 per spezzare il groviglio come fosse di stoppa!
Ricominciò il suo andirivieni, ma presto si fermò di nuovo e questa volta davanti a me.
Jane!
Vuoi essere ragionevole? .
Perché, se non vorrai, ricorrerò alla violenza.
La sua voce era roca, l’aria quella di un uomo che sta per infrangere un vincolo intollerabile e per gettarsi a capofitto nella sfrenatezza più assoluta.
Ancora un momento, un altro impeto di frenesia, e non sarei più riuscita a opporgli resistenza.
L’attimo presente una minima, fuggevole, frazione di tempo era tutto ciò che avevo a disposizione per dominarlo e frenarlo; un solo moto di repulsione, di fuga, di paura avrebbe segnato il mio destino, e anche il suo.
Ma non ero spaventata, non lo ero per niente.
Sentivo una forza dentro di me, la consapevolezza di poterlo influenzare, che mi sosteneva.
La crisi era pericolosa, ma non priva di fascino: quello, forse, che prova un indiano quando scivola su una rapida con la sua canoa.
Afferrai il suo pugno chiuso, gli sciolsi le dita contratte e gli dissi, con dolcezza: Sedetevi, vi parlerò finché vorrete ascoltarmi e ascolterò tutto quello che avete da dirmi, ragionevole o irragionevole che sia.
Si sedette, ma non lo lasciai parlare subito.
Era da un po’ che lottavo con le lacrime: avevo fatto di tutto per reprimerle, perché sapevo che non gli piaceva vedermi piangere.
Ora, tuttavia, pensai che fosse giunto il momento di lasciarle scorrere liberamente, abbondanti quanto volevano.
Se il loro fluire lo infastidiva, tanto meglio.
Così cedetti e piansi lacrime copiose e sincere.
Di lì a poco lo udii pregarmi ardentemente di calmarmi.
Dissi che non ci riuscivo, finché lo vedevo così fuori di sé. Ma io non sono arrabbiato, Jane.
È solo che ti amo troppo, e tu hai irrigidito quel tuo visino pallido in un’espressione così risoluta e gelida che non posso sopportarlo.
Calmati, adesso, e asciugati gli occhi.
La sua voce, ora più dolce, mi annunciò che l’avevo domato; così mi calmai anch’io.
Tentò di appoggiarmi la testa sulla spalla, ma io non glielo permisi.
Poi cercò di attirarmi a sé, ma lo respinsi.
Jane!
Jane!
disse, con un tono così amaro e triste da farmi vibrare ogni nervo che avevo in corpo.
Non mi ami più, allora? Erano soltanto la mia posizione e la possibilità di divenire mia moglie che contavano per te?
Ora che non mi consideri più degno di diventare tuo marito, rifuggi dal mio contatto come se fossi un rospo o uno scimmione.
Queste parole mi ferirono, ma cosa potevo fare o dire?
Probabilmente non avrei dovuto fare o dire nulla, ma ero così tormentata dal rimorso di aver offeso a quel modo i suoi sentimenti che non resistetti alla tentazione di mettere un po’ di balsamo sulle ferite che gli avevo procurato.
Io vi amo, dissi, e ora più che mai, ma non devo mostrare né assecondare questo sentimento, e questa è l’ultima volta che lo esprimo.
L’ultima volta, Jane!
Come!
Credi di poter vivere con me, di vedermi ogni giorno e tuttavia, pur continuando ad amarmi, mostrarti sempre fredda e distaccata?
No, signore; sono sicura che non potrei; e perciò non vedo che una sola via, ma voi vi arrabbierete di nuovo se ve la menzionerò.
Oh, dimmela, su!
Se m’infurio, puoi sempre ricorrere all’arte di piangere.
Mr Rochester, devo lasciarvi.
Per quanto tempo, Jane?
Per pochi minuti, il tempo di sistemarti i capelli, che sono un po’ in disordine, e di bagnarti il viso che sembra febbricitante?
Devo lasciare Adèle e Thornfield. Devo separarmi da voi per sempre.
Devo iniziare una nuova esistenza tra volti nuovi e scenari sconosciuti.
Certo. Te l’ho detto io che avresti dovuto farlo.
Non mi soffermo sulla follia di mettermi da parte. Forse intendi dire che devi diventare parte di me. Quanto alla nuova esistenza, sono d’accordo; nonostante tutto, sarai mia moglie: io non sono sposato. Diventerai la signora Rochester, di nome e di fatto.
Finché vivremo, avrò solo te.
Andremo in un posto di mia proprietà nel Sud della Francia, una villa tutta bianca sulle rive del Mediterraneo. Là potrai vivere una vita felice, sicura e assolutamente innocente. Non temere per nessun motivo che io voglia trarti in inganno e fare di te la mia amante.
Perché scuoti la testa?
Jane, sii ragionevole, o mi farai impazzire per davvero.
La voce e la mano gli tremavano, le larghe narici erano dilatate, gli occhi fiammeggianti, eppure osai parlare.
Signore, vostra moglie è viva; l’avete ammesso voi stesso stamattina.
Se vivessi con voi come desiderate, dovrei per forza di cose essere la vostra amante. Dire il contrario equivarrebbe a un sofisma, cioè a una menzogna.
Jane, non sono un uomo mite, l’hai forse dimenticato?
Non ho una grande pazienza; non sono tranquillo e posato.
Abbi pietà di me e di te stessa, metti un dito sul mio polso, senti come batte e...
sta’ in guardia! Si scoprì il polso e me lo tese.
Il sangue fluiva via dalle sue guance e dalle labbra, che divenivano sempre più livide; ero sconvolta per tutto.
Esasperarlo così a fondo, con una resistenza che lui detestava tanto, era crudele; cedere era fuori questione.
Feci quel che gli esseri umani fanno d’istinto quando si trovano in situazioni estreme: mi rivolsi a qualcuno più in alto dell’uomo.
Le parole Dio aiutami! mi sfuggirono dalle labbra senza accorgermene.
Sono uno stupido!
esclamò a un tratto Mr Rochester.
Continuo a dirle che non sono sposato e non le spiego il perché.
Dimentico che lei non sa nulla del carattere di quella donna né delle circostanze in cui è avvenuta la mia unione infernale con lei.
Oh, sono sicuro che Jane la penserà come me quando saprà tutto quello che so io!
Metti solo la tua mano nella mia, Janet, per dimostrarmi per avere conferma dal tocco oltre che dalla vista che mi sei vicina, e in poche parole ti racconterò come stanno realmente le cose.
Vuoi ascoltarmi?
Sì, signore; anche per ore, se volete.
Ti chiedo solo pochi minuti.
Jane, hai mai sentito dire che non ero il primogenito della famiglia, ma avevo un fratello maggiore?
Ricordo che una volta me lo disse Mrs Fairfax.
E sai anche che mio padre era un uomo avaro e avido?
Ho sentito qualcosa al riguardo.
Allora, Jane, stando così le cose, mio padre aveva deciso di mantenere unita la proprietà; non poteva sopportare l’idea di dividere i suoi beni e di lasciarmi la parte che mi spettava.
Secondo lui, doveva andare tutto a mio fratello Rowland. Tuttavia non poteva nemmeno tollerare l’idea che uno dei suoi figli fosse povero.
Mi si doveva procurare un matrimonio vantaggioso.
Così si mise subito a cercarmi una moglie.
Mr Mason, piantatore e mercante delle Indie occidentali, era una sua vecchia conoscenza. Mio padre sapeva per certo che il suo patrimonio era solido e ingente.
Comunque fece le sue ricerche.
Scoprì che Mr Mason aveva un figlio e una figlia e che a quest’ultima, come Mason stesso gli disse, avrebbe dato una dote di trentamila sterline: era quanto bastava.
Quando uscii dal collegio, fui mandato in Giamaica per sposare una ragazza che mi era già stata destinata.
Mio padre non fece parola del denaro; mi disse invece che Miss Mason era il vanto di Spanish Town per la sua bellezza, e questa non era una bugia.
La trovai bella, sullo stile di Blanche Ingram: alta, scura e maestosa.
I suoi genitori desideravano assicurarsi una parentela con me perché ero di buona famiglia; e così pure lei.
Me la fecero conoscere durante alcuni ricevimenti, splendidamente vestita.
La incontrai da sola molto di rado e le occasioni di parlarle a quattr’occhi furono davvero poche.
Lei mi lusingava e non si risparmiava nel mostrarmi tutto il suo fascino e le sue qualità.
Tutti gli uomini del suo ambiente sembravano ammirarla e invidiarmi.
Ne rimasi abbagliato e stimolato; i miei sensi erano eccitati; e, ignorante, immaturo e inesperto com’ero, credetti di amarla.
Nulla trascina l’uomo a commettere le follie più insensate quanto le stupide rivalità del bel mondo, la libidine, l’avventatezza, la cecità della gioventù.
Avevo l’incoraggiamento dei suoi parenti, la concorrenza dei rivali mi stuzzicava, lei mi attirava: il matrimonio fu concluso prima ancora che realizzassi quel che stavo facendo.
Oh, non provo nessun rispetto per me stesso quando penso a quella decisione!
Mi sento travolgere da un angoscioso disprezzo. Non l’amavo, non provavo per lei nessuna stima, non la conoscevo nemmeno. Non potevo dire se nel suo carattere esistesse una sola virtù.
Non avevo trovato in lei nessuna traccia di modestia, di bontà o di candore, nessuna finezza di pensiero o di modi...
eppure la sposai... imbecille, vile, cieco e stupido che sono stato! Avrei commesso una colpa minore se... ma devo tenere a mente a chi sto parlando. La madre di mia moglie non l’avevo mai vista. Credevo fosse morta. Dopo la luna di miele, mi resi conto del mio errore; non era morta, bensì pazza, ed era rinchiusa in un manicomio. C’era anche un fratello minore, un idiota totale.
Il maggiore, che hai conosciuto anche tu , un giorno o l’altro farà la stessa fine.
Mio padre e mio fratello Rowland erano a conoscenza di tutto questo, ma a loro interessavano solo le trentamila sterline e ordirono insieme tale complotto ai miei danni.
Furono tristi scoperte, queste; ma, a parte l’inganno della dissimulazione, non ne avrei fatto motivo di rimprovero per mia moglie, nemmeno quando mi accorsi che la sua natura mi era assolutamente estranea, i suoi gusti insopportabili, la sua mentalità grossolana, volgare, ristretta e particolarmente incapace di lasciarsi guidare verso qualcosa di più alto, di aprirsi a qualcosa di più nobile; quando mi accorsi che non potevo trascorrere serenamente con lei nemmeno una serata, nemmeno un’ora al giorno, che non poteva sostenere nessuna conversazione piacevole, perché, qualunque argomento introducessi, subito ricevevo da lei una risposta volgare e trita, cattiva e sciocca; quando mi resi conto che non avrei mai avuto una casa tranquilla e ordinata, dal momento che nessun domestico poteva sopportare i continui eccessi del suo carattere violento e irragionevole o le vessazioni dei suoi ordini assurdi, contraddittori e tirannici, anche allora seppi controllarmi.
Evitai i rimproveri, limitai le rimostranze, cercai di ingoiare in segreto il pentimento e il disgusto e repressi la profonda avversione che provavo per lei. Jane, non voglio turbarti con particolari raccapriccianti. Poche parole, ma efficaci, basteranno a esprimere quello che ho da dire. Ho vissuto per quattro anni con la donna dell’attico e già prima di questo termine mi aveva messo duramente alla prova: il suo carattere maturava e si sviluppava con spaventosa rapidità.
I suoi vizi spuntavano fuori a ritmo serrato, sempre più numerosi, ed erano così dirompenti che solo la crudeltà avrebbe potuto frenarli, ma io non volevo essere crudele.
Che intelligenza da pigmeo aveva e che istinti da gigante!
E quali terribili maledizioni mi gettavano addosso quegli istinti!
Bertha Mason, degna figlia di una madre infame, mi trascinò in tutte le angosce disgustose e degradanti che accompagnano un uomo legato a una donna sregolata e lussuriosa al tempo stesso.
Nel frattempo mio fratello era morto e alla fine dei quattro anni morì anche mio padre.
A quel punto ero ricco quanto bastava, eppure povero fino all’indigenza più assoluta: l’essere più volgare, impuro, depravato che abbia mai visto era legato a me, e veniva definito, dalla legge e dalla società, una parte di me.
E non c’era alcun procedimento legale107 in grado di liberarmene, perché i medici scoprirono che mia moglie era pazza...
i suoi eccessi avevano prematuramente sviluppato i germi della follia. Jane, il mio racconto non ti piace, ti vedo sofferente. Vuoi che rimandi il resto a un altro giorno? No, signore, finite ora; mi fate pena... mi fate davvero tanta pena.
La pena, Jane, per alcune persone è un sentimento malsano e offensivo, che è legittimo ricacciare in gola a chi lo offre; quella, però, è la pena che si annida nei cuori insensibili e avidi, è una sofferenza ibrida, egoista di fronte alle sventure altrui, mista a un villano disprezzo per le persone che le hanno sopportate.
Ma la tua pena è diversa, Jane; non è quello il sentimento che pervade, in questo momento, tutto il tuo volto, che riempie i tuoi occhi, che gonfia il tuo cuore e fa tremare la tua mano nella mia.
La tua pena, mia cara, è la madre dolorante dell’amore, la sua angoscia è il vero spasmo che genera la divina passione.
La accetto, Jane; lascia che questo figlio venga liberamente alla luce...
le mie braccia sono pronte ad accoglierlo. Adesso, signore, continuate. Una volta scoperto che era pazza, cosa avete fatto?
Jane, giunsi sull’orlo della disperazione; un rimasuglio di dignità fu la sola cosa che s’interpose tra me e l’abisso.
Agli occhi del mondo, ero senz’altro coperto di fango e di disonore, ma decisi di essere onesto e pulito di fronte a me stesso e fino all’ultimo mi rifiutai di contaminarmi con le sue colpe e mi tenni lontano da tutto ciò che avesse una qualche relazione con i vizi della sua anima.
Ma il mondo continuava ad associare il mio nome e la mia persona ai suoi.
La vedevo e la udivo ogni giorno; una parte del suo alito si mescolava all’aria che respiravo e inoltre non riuscivo a dimenticare che un tempo ero stato suo marito e quel ricordo mi era allora, e mi è tuttora, indicibilmente odioso.
Per di più, sapevo che finché fosse vissuta non avrei mai potuto essere il marito di un’altra donna, migliore di lei, e, benché avesse cinque anni più di me , era probabile che vivesse quanto me, perché era robusta nel corpo quanto era inferma di mente.
Così, all’età di ventisei anni, mi ritrovai senza speranze.
Una notte ero stato svegliato dalle sue urla . Era una torrida notte tropicale, una di quelle notti che, in quei paesi, spesso precedono gli uragani. Non riuscendo a dormire, mi alzai e aprii la finestra. L’aria sembrava carica di vapori di zolfo; non riuscivo a trovare refrigerio da nessuna parte.
Le zanzare entrarono agguerrite dalla finestra e diffusero per la stanza il loro cupo ronzio.
L’ansito del mare, che arrivava fino a me, era un boato profondo e sordo, simile al rombo di un terremoto, e sopra, nel cielo, s’addensavano nuvole nere; la luna si tuffava tra i flutti, piena e rossa, come una palla di cannone, gettando un ultimo sguardo cruento su un mondo che fremeva all’avvicinarsi della tempesta.
Ero fisicamente influenzato dall’atmosfera e dal paesaggio e le mie orecchie erano piene delle imprecazioni della pazza, che intanto continuava a strillare; a un tratto, alle imprecazioni mescolò il mio nome con un tono di odio diabolico e con certe male parole!
Nemmeno una prostituta dichiarata ha mai avuto un vocabolario più osceno del suo; benché tra me e lei ci fossero due stanze, udivo ogni parola perché i tramezzi sottili tipici delle case delle Indie occidentali non opponevano che un debole schermo alle sue urla disumane.
‘Questa vita,’ mi dissi, ‘è un inferno. Questa è l’atmosfera, questi sono i suoni dell’abisso senza fondo! Ho il diritto di liberarmene, se posso. Le sofferenze di questo stato mortale mi abbandoneranno insieme alla carne pesante che adesso grava sulla mia anima. Del fuoco eterno dei fanatici non ho paura; non esiste una condizione futura peggiore di quella presente.
Lasciatemi fuggire via e tornare alla casa di Dio!’ Mentre dicevo queste cose m’inginocchiai per aprire un baule che conteneva un paio di pistole cariche: volevo spararmi.
Ma dopo qualche minuto ci rinunciai; perché, non essendo pazzo, la crisi di disperazione acuta e totale che aveva fatto sorgere in me il desiderio e il progetto di auto-distruzione passò in un secondo.
Un vento fresco giunse dall’Europa, soffiando sull’oceano, ed entrò in casa, infilandosi dalla finestra aperta. Scoppiò l’uragano, carico di pioggia, tuoni e lampi, e l’aria si fece pura. Allora riflettei e presi una decisione.
Mentre camminavo sotto gli aranci gocciolanti del giardino madido e fra i melograni e gli ananas inzuppati, e mentre l’alba fulgida dei tropici s’accendeva tutt’intorno a me, feci questo ragionamento, Jane...
e ora ascoltami; perché fu la Saggezza in persona che mi consolò in quell’ora e mi mostrò la giusta via da seguire. Il vento dolce d’Europa continuava a sussurrare tra le foglie rinfrescate, e l’Atlantico ruggiva nella sua gloriosa libertà; il mio cuore, prosciugato e inaridito da tanto tempo, si gonfiò a quella voce e si riempì di sangue vivo...
tutto il mio essere desiderava rinascere, la mia anima voleva dissetarsi a una sorgente pura.
Vidi rivivere la speranza, sentii che una redenzione era possibile. Da un arco fiorito in fondo al giardino mirai il mare, più azzurro del cielo: il Vecchio mondo era al di là.
Mi si aprirono allora nuove prospettive luminose: ‘Va’,’ mi disse la Speranza, ‘torna a vivere in Europa. Là nessuno conosce la macchia che infanga il tuo nome né l’infame fardello che hai sulle spalle. Puoi portare la pazza con te in Inghilterra, rinchiuderla a Thornfield con le dovute cure e precauzioni. Poi puoi andartene dove ti pare e crearti un nuovo legame con chi vorrai. Quella donna, che ti ha fatto soffrire così a lungo, che ha infangato il tuo nome, oltraggiato il tuo onore, rovinato la tua giovinezza, non è tua moglie e tu non sei suo marito. Fa’ in modo che non le manchino le cure di cui ha bisogno e avrai fatto tutto quello che Dio e l’umanità si aspettano da te. Seppellisci nell’oblio la sua identità e i rapporti che la legano a te; non sei tenuto a rivelarli ad anima viva. Sistemala in un luogo sicuro e comodo, tieni segreto il suo degrado e abbandonala’. Agii seguendo questi suggerimenti, punto per punto.
Mio padre e mio fratello non avevano fatto parola con nessuno del matrimonio, perché già nella prima lettera che scrissi loro per informarli delle nozze avevo già cominciato a sperimentarne, con estremo disgusto, le conseguenze e a vedere che futuro orrendo mi si parava davanti, date le tare familiari li avevo pregati, con la massima urgenza, di tenerle segrete.
E ben presto l’infame condotta della moglie che mio padre aveva scelto per me fu tale da farlo vergognare di averla per nuora. Così, lungi dal desiderare di render pubblica quella parentela, si preoccupò non meno di me di nasconderla.
Quindi la portai in Inghilterra; il mio viaggio in nave con un mostro del genere fu spaventoso.
Fu un sollievo quando finalmente giungemmo a Thornfield e la vidi alloggiata al sicuro in quella stanza del terzo piano, nello stanzino interno e segreto che da dieci anni è diventato la sua tana di belva selvaggia, la cella di uno spirito malefico.
Non mi è stato facile trovarle una custode, dovevo scegliere una persona della cui fedeltà fossi assolutamente certo, poiché le sue crisi avrebbero inevitabilmente tradito il mio segreto; inoltre, aveva intervalli di lucidità che duravano giorni, talvolta settimane, che riempiva coprendomi d’insulti.
Alla fine assunsi Grace Poole di Grimsby Retreat.
Lei e Carter, il chirurgo che medicò le ferite di Mason la notte che fu accoltellato e azzannato, sono gli unici a cui ho rivelato il mio segreto.
Mrs Fairfax ha forse qualche sospetto, ma non può sapere nulla di preciso.
Grace, nel complesso, si è dimostrata una buona custode, sebbene, in parte per un suo difetto a cui non c’è rimedio e che è conseguenza del suo compito faticoso, più di una volta la sua vigilanza sia stata elusa e aggirata.
La pazza è scaltra e maligna al tempo stesso; non ha mai mancato di approfittare delle momentanee distrazioni della sua guardiana: una volta per nascondere il coltello con cui ha aggredito suo fratello e due volte per impadronirsi della chiave della cella e poter uscire di notte.
Nella prima di queste occasioni tentò di bruciarmi nel mio letto; nella seconda, è venuta a farti quella visita spaventosa.
Ringrazio la Provvidenza che ha vegliato su di te, facendole sfogare la sua furia sul velo nuziale che forse le aveva risvegliato vaghi ricordi del giorno delle sue nozze; ma non oso immaginare cosa sarebbe potuto succedere.
Quando penso che l’essere che stamane mi si è avventato alla gola ha chinato il suo volto scuro e livido sul nido della mia colomba, il sangue mi si gela nelle vene...
E cosa avete fatto, signore, chiesi, in questa pausa, dopo averla sistemata qui? Dove siete andato?
Cosa ho fatto, Jane?
Mi sono trasformato in un fuoco fatuo.
Dove sono andato?
Ho cominciato a vagare come un’anima in pena, come in preda ai deliri marzolini.
Ho raggiuto il Continente e ho girovagato per tutti i suoi paesi.
La mia idea fissa era di cercare e trovare una donna buona e intelligente da amare, l’esatto opposto di quella che avevo lasciato a Thornfield.
Ma non potevate sposarvi, signore. Avevo deciso e mi ero convinto che potevo e dovevo farlo.
La mia prima intenzione non era di ingannare qualcuno, come poi ho ingannato te.
Intendevo raccontare la mia storia con sincerità e fare apertamente la mia proposta; e mi sembrava così assolutamente logico essere considerato libero di amare ed essere riamato che non ho mai dubitato di trovare una donna desiderosa e capace di comprendere il mio caso e di accettarmi, nonostante la maledizione che mi gravava sulle spalle.
E allora, signore?
Quando prendi questo tono inquisitorio, Jane, mi fai sempre sorridere.
Spalanchi gli occhi come un uccellino avido e, ogni tanto, fai dei movimenti che denotano impazienza, come se le risposte, date con le parole, non fluissero abbastanza veloci per te e tu volessi leggere direttamente ciò che è scritto nel cuore di chi parla.
Ma prima di andare avanti, dimmi cosa significa quel ‘E allora, signore?’. È una frase breve che usi spesso e che più di una volta mi ha trascinato in interminabili conversazioni, non so bene il perché. Significa... e dopo?
Che cosa avete fatto?
Cosa è successo dopo?
Ecco!
E che cosa vuoi sapere adesso?
Se avete trovato una donna che vi piacesse, se le avete chiesto di sposarvi e cosa ha risposto lei.
Posso dirti che una che mi è piaciuta l’ho trovata e le ho anche chiesto di sposarmi, ma la sua risposta deve essere ancora scritta nel libro del destino. Per dieci lunghi anni non ho fatto che girare in lungo e in largo, vivendo ora in una capitale, ora in un’altra: a volte a San Pietroburgo, più spesso a Parigi, talora a Roma, Napoli e Firenze.
Provvisto di parecchio denaro e di un nome antico e prestigioso come lasciapassare, potevo scegliere la compagnia che volevo; nessun ambiente mi era precluso.
Cercai la mia donna ideale tra le ladies inglesi, le comtesses francesi, le signore italiane, le gräfinnen tedesche.
Non sono riuscito a trovarla.
Qualche volta, per un momento fuggevole, mi è parso di cogliere uno sguardo, udire un accento, scorgere un’immagine che annunciavano l’avverarsi del mio sogno, ma venivo subito disilluso.
Non devi pensare che cercassi la perfezione, dal punto di vista fisico o interiore.
Desideravo soltanto una donna adatta a me, una donna agli antipodi della creola, ma l’ho desiderata invano.
In mezzo a tante donne non ne ho trovata nemmeno una a cui, se fossi stato libero di farlo consapevole com’ero dei rischi, degli orrori e dei conflitti di certi matrimoni male assortiti –, avrei chiesto di sposarmi.
La delusione mi rese sconsiderato.
Presi a condurre una vita sregolata, ma non depravata.
La depravazione la odiavo e la odio tuttora, perché era la prerogativa della mia Messalina tropicale: il radicato disgusto che avevo per entrambe mi frenò molto, anche nel piacere.
Ogni godimento che tendesse all’eccesso sembrava avvicinarmi a lei e ai suoi vizi, per cui lo evitavo.
Tuttavia, non potevo vivere solo; così cercai la compagnia delle amanti.
La prima che scelsi fu Céline Varens, un altro di quei passi che inducono un uomo a disprezzarsi quando li rievoca.
Sai già chi era e come finì la nostra relazione.
A Céline ne seguirono altre due: Giacinta, un’italiana, e Clara, una tedesca, entrambe ritenute bellissime.
Ma in capo a poche settimane, che cos’era per me la loro bellezza?
Giacinta era senza principi e violenta; mi stancai di lei in tre mesi.
Clara era onesta e tranquilla, ma pesante, senza spirito e apatica; nulla che si confacesse ai miei gusti.
Fui ben contento di darle una somma sufficiente per aprire un bel negozietto, liberandomi così di lei in modo decoroso.
Ma, Jane, te lo leggo in faccia che non ti stai facendo una buona opinione di me.
Mi consideri un libertino senza cuore e senza principi, vero?
Alla luce di tutto ciò, non mi piacete più come mi piacevate una volta, signore.
Non vi sembrava quantomeno sbagliato vivere a quel modo, passando da un’amante all’altra?
Ne parlate come se fosse la cosa più naturale del mondo.
E in effetti per me lo era, anche se non mi piaceva.
Un’esistenza davvero degradante, che mai e poi mai vorrei condurre ancora.
Farsi un’amante non è meno abietto che comprare una schiava: entrambe sono creature inferiori, spesso per natura e sempre per condizione, e vivere a stretto contatto con persone che ti sono inferiori è degradante.
Oggi odio anche il solo ricordo del tempo passato con Céline, Giacinta e Clara.
Sentii che quelle parole erano sincere e mi portarono a questa conclusione: se mai, un giorno, fossi arrivata a dimenticare me stessa e tutti gli insegnamenti che mi erano stati inculcati, fino al punto di diventare per chissà quale pretesto o ragione l’erede di queste povere donne, quel giorno egli mi avrebbe considerata con lo stesso disprezzo con cui ora, dentro di sé, disprezzava il loro ricordo.
Non manifestai questa mia convinzione. Mi bastava sentirla dentro di me.
La impressi indelebile nel mio cuore, affinché mi fosse d’aiuto nel caso fossi stata messa alla prova.
E adesso, Jane, perché non mi dici ‘E allora, signore?’.
Non ho ancora finito. Che aria seria che hai! Mi disapprovi ancora, vedo.
Ma lasciami arrivare al punto.
Lo scorso gennaio, dopo essermi sbarazzato di tutte le mie amanti con l’animo indurito e amareggiato da una vita inutile, senza meta e solitaria –, corroso dalla delusione, con una profonda avversione per il genere umano, e specialmente per tutte le donne , tornai in Inghilterra per motivi d’affari.
In un gelido pomeriggio d’inverno, cavalcavo in vista di Thornfield Hall.
Luogo spregevole, dove non mi aspettavo nessuna pace e nessun piacere.
Su un cavalcasiepe lungo il sentiero per Hay, vidi una figurina seduta da sola. Le passai accanto con la stessa noncuranza con cui passai accanto al salice potato dall’altra parte della via.
Non ebbi alcun presentimento di quello che sarebbe diventata per me; nessuna voce interiore mi segnalò che l’arbitro della mia vita, il mio angelo custode nel bene e nel male, fosse lì ad aspettarmi sotto spoglie così modeste.
Non me ne resi conto nemmeno quando, in seguito alla caduta di Mesrour, mi si avvicinò e mi offrì tutta seria il suo aiuto.
Creatura esile e infantile!
Era come se un fanello, posatosi ai miei piedi, si offrisse di trasportarmi sulle sue minuscole ali.
Fui scortese, ma quell’esserino non volle andarsene: continuò a rimanermi accanto con singolare perseveranza, guardandomi e parlando con una certa autorità.
Avevo bisogno d’aiuto, avevo bisogno di quella mano: e infatti mi aiutò.
Appena mi appoggiai alla sua fragile spalla, qualcosa di nuovo una linfa fresca, una sensazione rigenerante mi s’insinuò nelle vene.
Per fortuna avevo saputo che quest’elfo doveva per forza tornare da me, che faceva parte della mia casa, laggiù, altrimenti non avrei potuto sopportare che mi scivolasse via dalle mani e svanisse dietro la siepe scura, senza provare uno strano rimpianto.
Quella sera, Jane, ti ho sentita tornare a casa, anche se tu probabilmente non sapevi che io ti pensavo e t’aspettavo.
Il giorno dopo ti ho osservata, senza essere visto, per mezz’ora, mentre giocavi con Adèle nella galleria.
Ricordo che quel giorno nevicava e non potevate uscire.
Io ero nella mia stanza, la porta era socchiusa e potevo ascoltare e guardare.
In quel momento, Adèle assorbiva tutta la tua attenzione, ma i tuoi pensieri parevano essere altrove; tuttavia eri molto paziente con la bambina, mia piccola Jane; per parecchio tempo hai continuato a parlare con lei e a divertirla.
Quando infine se n’è andata, ti sei immersa subito nelle tue fantasticherie e hai cominciato a passeggiare lentamente lungo la galleria.
Di tanto in tanto, nel passare davanti a una finestra, ti fermavi a guardare fuori i fiocchi di neve che cadevano fitti, ascoltavi il sospirare del vento e poi riprendevi piano a camminare e a sognare a occhi aperti.
Credo che le tue visioni, quel giorno, non fossero tristi. Ogni tanto balenava nei tuoi occhi una luce lieta, e il tuo viso si animava di una dolce eccitazione, a conferma che non vi era amarezza, rabbia o paura nei tuoi pensieri. Il tuo sguardo rivelava, piuttosto, le dolci fantasie della giovinezza, quando i suoi impulsi seguono di buona lena il volo della Speranza, sempre più su, fino a un cielo ideale.
La voce di Mrs Fairfax, che parlava con una domestica nel vestibolo, ti riportò alla realtà.
Che strano sorriso rivolgesti a te stessa, Janet! Vi era molta saggezza in quel sorriso: era pieno di perspicacia e sembrava far luce sulle tue fantasie. Sembrava dire: ‘È bello sognare, ma non devo dimenticare che i sogni non hanno nessuna attinenza con la realtà.
Nella mia testa vi sono un cielo rosato e un Eden verde e fiorito, ma so perfettamente che, nella realtà, davanti a me si dispiega un percorso irto di ostacoli e attorno a me s’addensano nere tempeste da affrontare’.
Sei corsa sotto e hai domandato a Mrs Fairfax se c’era qualcosa da fare i conti della settimana o qualcosa di simile, credo. Ero irritato con te perché ti eri sottratta alla mia vista. Ho aspettato impaziente la sera, quando avrei potuto mandarti a chiamare.
Sospettavo che la tua fosse una personalità fuori dal comune, completamente nuova per me. Desideravo studiarla più a fondo e conoscerla meglio.
Sei entrata nella stanza con uno sguardo e un’aria timidi e indipendenti al tempo stesso.
Eri vestita come una donna d’altri tempi... press’a poco come adesso. Ti ho fatta parlare e subito ti ho trovata piena di strani contrasti. Il tuo atteggiamento e le tue maniere obbedivano a una disciplina.
Avevi modi perlopiù riservati, che rivelavano in tutto e per tutto un’indole raffinata per natura, ma nessuna pratica e familiarità col mondo e un gran timore di commettere qualche sconvenienza o qualche errore che ti mettessero in cattiva luce; ma appena ti si rivolgeva la parola, puntavi sul viso dell’interlocutore due occhi che leggevano in profondità, audaci e ardenti.
In ogni tuo sguardo vi era qualcosa di penetrante e potente; alle mie domande incalzanti davi sempre risposte pronte e puntuali.
Sembravi abituarti a me molto in fretta.
Credo, Jane, che percepissi l’esistenza di una sintonia fra te e il tuo torvo e burbero padrone; perché era sorprendente vedere come, in breve tempo, una certa disinvoltura avesse reso più sciolti i tuoi modi.
Per quanto io potessi essere di cattivo umore, non mostravi nessuna sorpresa, paura, fastidio o disappunto di fronte al mio muso lungo. Mi guardavi e ogni tanto mi sorridevi con una grazia così semplice e al contempo così sagace che non saprei descriverla. Ero soddisfatto e insieme attratto da quel che vedevo: mi piaceva quel che avevo visto e volevo vederne dell’altro. Eppure, per molto tempo, ti ho tenuta a distanza e ho cercato di rado la tua compagnia. Ero un epicureo della mente e desideravo prolungare il piacere di fare questa nuova e stimolante conoscenza. E poi, per un po’, ho avuto il timore, quasi il terrore, che, se lo avessi toccato senza riguardi, quel fiore sarebbe appassito e avrebbe perso il dolce incanto della sua freschezza. Non sapevo, allora, che non era una fioritura passeggera, ma piuttosto la sua radiosa immagine intagliata in una gemma indistruttibile. Inoltre, volevo vedere se tu, nel caso io ti avessi evitata, avresti continuato a cercarmi, ma non lo facevi.
Te ne stavi in aula studio ferma come il tuo scrittoio o il cavalletto; se per caso t’incontravo, scivolavi subito via con un breve cenno di saluto, quanto bastava per non essere scortese.
La tua espressione abituale in quei giorni, Jane, era un atteggiamento pensoso; non scoraggiato, perché non soffrivi, ma neanche allegro, perché al momento avevi poche speranze e nessuna gioia.
Mi chiedevo cosa pensassi di me o se mi pensassi mai, e decisi di scoprirlo. Ho ricominciato a interessarmi a te. C’era qualcosa di lieto nel tuo sguardo e di affabile nei tuoi modi, quando parlavi con me. Mi sono accorto che avevi un animo socievole; era il silenzio dell’aula studio, il tedio della tua vita, a renderti triste. Mi sono concesso il piacere di essere gentile con te e la mia gentilezza ti ha subito smosso qualcosa dentro: l’espressione del tuo volto si è fatta più dolce e i tuoi modi più disinvolti. Mi piaceva sentire il mio nome pronunciato dalle tue labbra con un tono riconoscente e felice. In quel periodo assaporavo ogni casuale incontro con te, Jane. Nei tuoi modi c’era una curiosa esitazione: mi guardavi con un leggero turbamento, come toccata dall’ombra del dubbio; ti chiedevi quale fosse il mio umore...
se avrei recitato la parte del padrone severo o dell’amico benevolo.
Ma ero ormai troppo innamorato di te per simulare il primo personaggio; e, quando ti porgevo amichevolmente la mano, sul tuo volto giovane e ardente fioriva una felicità così luminosa che spesso dovevo soffocare la tentazione fortissima di stringerti subito, senza indugio, al mio petto.
Non parlate più di quei giorni, signore, lo interruppi, asciugandomi furtivamente qualche lacrima dagli occhi; le sue parole erano per me una tortura, perché sapevo quello che dovevo fare e fare subito e tutti questi ricordi e queste rivelazioni sui suoi sentimenti non facevano che rendere più difficile il mio compito.
Va bene, Jane, rispose, in effetti, che necessità c’è di soffermarsi sul Passato, quando il Presente è tanto più sicuro e il Futuro tanto più luminoso?
Rabbrividii nel sentire quell’affermazione cieca e appassionata.
Adesso puoi capire come stanno le cose, vero?
continuò.
Dopo una giovinezza e una maturità trascorse prima in un’angoscia inesprimibile e poi in una tetra solitudine, ho per la prima volta trovato una donna che posso amare con sincerità...
ho trovato te.
Tu sei la mia metà, la parte migliore di me, il mio angelo custode. Sono legato a te da un affetto profondo.
Sei buona, piena di doti, amabile; dentro il mio cuore c’è una passione enorme che mi spinge verso di te e ti pone al centro e alla sorgente della mia vita, che fa gravitare la mia esistenza attorno a te e ci unisce in un’unica fiamma pura e potente.
È perché sentivo e sapevo tutto questo che ho deciso di sposarti. Dirmi che ho già una moglie è una beffa inutile. Ora sai che mia moglie è soltanto un demone ripugnante.
Ho sbagliato a tentare di ingannarti, ma temevo la tua ostinazione.
Temevo i pregiudizi radicati in te fin dall’infanzia.
Volevo essere sicuro che fossi mia prima di arrischiarmi in certe rivelazioni.
Sono stato un vigliacco; avrei dovuto appellarmi subito alla tua nobiltà e magnanimità d’animo, come faccio adesso, svelarti completamente la mia vita di miserie, parlarti della mia fame e sete di un’esistenza più alta e degna, mostrarti non la mia decisione , ma il mio irresistibile bisogno di amare fedelmente e profondamente qualcuno che mi riamasse con la stessa fedeltà e intensità.
Poi avrei dovuto chiederti di accettare la mia promessa di fedeltà e di darmi la tua.
Jane, dammela ora.
Pausa.
Perché non parli, Jane?
Era una prova durissima: mi sentivo stritolare il cuore da una mano di acciaio rovente. Momento atroce, pieno di conflitti, di oscurità e bagliori di fuoco!
Nessun essere umano al mondo avrebbe potuto desiderare di essere amato più di quanto fossi amata io.
E colui che mi amava a quel modo io lo adoravo con tutta me stessa, eppure dovevo rinunciare al mio amore e al mio idolo.
Il mio insostenibile dovere si compendiava in un’unica, lancinante parola: Andare via!. Jane, hai capito cosa ti sto chiedendo?
Soltanto una promessa: ‘Sarò vostra, Mr Rochester’.
Mr Rochester, io non sarò vostra.
Un altro lungo silenzio.
Jane!
riprese, con una dolcezza che mi sprofondò nell’angoscia più totale e mi impietrì di un terrore carico di sinistri presagi, perché quella voce ferma era l’ansito di un leone che sta per attaccare. Jane, vuoi dire che hai deciso di andartene per la tua strada e di lasciare che io me ne vada per la mia?
Sì.
Jane, e si chinò su di me, abbracciandomi, vuoi dire subito?
Sì.
E ora?
e mi baciò dolcemente sulla fronte e sulle guance.
Sì, esclamai, svincolandomi rapidamente, e una volta per tutte, dalla sua stretta.
Oh, Jane, che amarezza!
Questo... questo è peccato. Amarmi non è peccato. Lo sarebbe obbedirvi.
Un’espressione selvaggia gli inarcò le sopracciglia, gli contrasse i lineamenti.
Si alzò, ma contenendosi ancora.
Posai la mano sulla spalliera di una sedia per sorreggermi.
Tremavo, avevo paura... ma sapevo quel che facevo. Un momento, Jane.
Pensa, per un solo momento, a quanto sarà orribile la mia esistenza, una volta che te ne sarai andata.
Tutta la felicità mi sarà strappata insieme a te.
Cosa mi resterà?
Per moglie non ho che quella pazza al piano di sopra; tanto varrebbe legarmi a un cadavere del nostro cimitero.
Che cosa farò, Jane?
Dove mi volgerò per trovare una compagna e un po’ di speranza?
Fate come me: confidate in Dio e in voi stesso, credete nell’aldilà e sperate che un giorno ci ritroveremo, in cielo.
Quindi non cederai?
No.
Allora mi condanni a una vita miserabile e a una morte maledetta?
disse alzando la voce.
Vi consiglio di vivere senza peccato e vi auguro di morire in pace.
Allora vuoi strappare via da me l’amore e l’innocenza?
Vuoi forse ricacciarmi nella dissolutezza, come risposta al mio bisogno di amare, e nel vizio, per dare un senso alla mia vita? Mr Rochester, io non vi assegno questo destino più di quanto non cerchi di aggrapparmici io stessa.
Siamo nati per lottare e per resistere, tanto io quanto voi.
Quindi fatelo. Mi dimenticherete prima che io dimentichi voi.
Parlando così, mi dai del bugiardo e macchi il mio onore.
Ti ho confessato che non posso cambiare e tu mi dici in faccia che cambierò presto.
E che giudizio distorto, che idee perverse mi dimostra il tuo comportamento!
È forse meglio condurre un proprio simile alla disperazione che infrangere una stupida legge umana, anche quando quella trasgressione non nuoce a nessuno?
Hai forse parenti o amici che possa temere di offendere vivendo con me?
Questo era vero; e, mentre parlava, la mia stessa coscienza e la ragione mi si rivoltavano contro a tradimento e accusavano come colpevole la mia resistenza.
La loro voce non era meno alta di quella del Sentimento, e questo gridava con tutto il fiato che aveva in gola.
Su, cedi!
diceva.
Pensa alla sua infelicità, pensa a quali pericoli va incontro, chiediti quel che sarà di lui quando l’avrai lasciato solo, ricorda il suo carattere impulsivo, considera i gesti sconsiderati che potrebbe commettere sull’onda della disperazione calmalo, salvalo, amalo, digli che lo ami e che sarai sua.
Chi vi è al mondo che si prende cura di te?
A chi nuocerebbe quello che fai?
Ma la risposta continuava imperterrita sulla stessa linea: Io mi prendo cura di me stessa. Più sono sola, più sono senza amici e senza appoggio e più dovrò rispettarmi.
Obbedirò alla legge dettata da Dio e sancita dall’uomo.
Mi atterrò ai principi ricevuti quando ero in me e non fuori di me, come sono adesso.
Le leggi e i principi non sono validi solo per i momenti in cui nulla ci tenta; valgono per frangenti come questi, quando il corpo e l’anima si ribellano al loro rigore.
Per quanto ferrei siano, devono essere inviolabili. Se potessi violarli ogni volta che mi fa comodo, quale sarebbe il loro valore?
Hanno un valore, l’ho sempre creduto, e se adesso non riesco a crederlo è perché sono pazza, completamente pazza: nelle vene mi scorre il fuoco e il mio cuore pulsa così veloce che non riesco a contarne i battiti.
Idee preconcette, decisioni già prese: sono l’unico terreno solido di cui dispongo in questo momento.
Lì punto il piede. E lo feci.
Mr Rochester, leggendomi in volto, se ne accorse. La sua furia toccò l’apice e per un istante vi cedette, senza pensare alle conseguenze. Attraversò la stanza, mi afferrò per un braccio e mi strinse alla vita. Sembrava volermi divorare con il suo sguardo infuocato.
In quel momento, fisicamente, mi sentii inerme come stoppia esposta alla vampata incandescente di una fornace; spiritualmente, continuavo a essere padrona della mia anima e quindi confidavo nella salvezza finale.
L’anima, per fortuna, ha un interprete interprete spesso inconscio, ma sempre veritiero negli occhi.
I miei occhi si volsero verso di lui e mentre osservavo il suo volto infuriato emisi, senza volerlo, un sospiro; la sua stretta mi faceva male e le mie forze, già messe troppo alla prova, erano ormai allo stremo.
Mai, disse stringendo i denti, mai creatura è stata così fragile e insieme così indomabile. È come un giunco tra le mie mani!, e mi scosse con tutta la forza che aveva.
Potrei piegarla tra l’indice e il pollice. Ma che cosa ne otterrei, dopo averla piegata, sradicata, schiacciata?
Guardate questi occhi, guardate lo spirito risoluto, selvaggio e libero che vi si affaccia, sfidandomi con qualcosa di più del coraggio...
con sobrio trionfo. Qualunque cosa faccia con il suo involucro, non potrò mai raggiungerla... questa creatura selvaggia e magnifica!
Se lacero, se squarcio questa fragile prigione, il mio oltraggio non farà che liberare la prigioniera.
Avrò conquistato la dimora, ma colei che vi abita fuggirà in cielo prima ancora che io possa entrare in possesso della sua casa d’argilla.
E sei tu, spirito con la tua volontà e la tua energia, la tua virtù e la tua purezza –, ciò che io desidero, non solo il tuo delicato rivestimento. Se lo volessi, potresti venire da sola con volo leggero ad annidarti nel mio cuore; ma se ti prendessi contro la tua volontà, ti sottrarresti alla stretta come un profumo e svaniresti prima che possa respirare la tua fragranza.
Oh!
Vieni, Jane, vieni!
Nel dire così mi lasciò libera e si limitò a guardarmi.
Era molto più difficile resistere a quello sguardo che alla sua stretta convulsa: ma soltanto una sciocca avrebbe ceduto, a quel punto.
Avevo sfidato e tenuto testa alla sua furia e adesso dovevo sfuggire alla pietà.
Mi avvicinai alla porta.
Te ne vai, Jane?
Me ne vado, signore.
Mi lasci? Sì.
E non verrai?
Non sarai il mio conforto, la mia salvezza?
Il mio amore profondo, la mia pena straziante, la mia preghiera febbrile sono nulla per te?
Che pathos inesprimibile c’era nella sua voce!
Com’era difficile continuare a ripetergli, con fermezza: Vado via.
Jane!
Mr Rochester! Allora va’...
te lo consento; ma ricorda, mi lasci qui tra i tormenti.
Va’, torna in camera tua; pensa a tutto quello che t’ho detto, considera le mie sofferenze, pensa a me, Jane.
Si voltò e si gettò sul divano nascondendosi il viso tra i cuscini.
Oh, Jane!
Speranza mia, amore mio, vita mia! gli sfuggì dolorosamente dalle labbra.
Seguì un singhiozzo profondo e violento.
Avevo già raggiunto la porta; ma, lettore, tornai sui miei passi...
tornai con la stessa fermezza con cui mi ero allontanata.
Mi inginocchiai accanto a lui, gli sollevai il viso dai cuscini volgendolo verso di me, lo baciai sulla guancia, gli accarezzai i capelli con la mano.
Dio vi benedica, mio caro signore!
dissi.
Dio vi protegga dal male e dal peccato, vi diriga, vi conforti, vi ricompensi per tutta la bontà che mi avete dimostrato fino a questo momento!
L’amore della piccola Jane sarebbe stata la ricompensa migliore, rispose.
Senza, il mio cuore è in pezzi. Ma Jane mi darà il suo amore; sì... nobilmente, generosamente.
Il sangue gli affluì al viso, il fuoco gli brillò negli occhi, scattò in piedi, mi tese le braccia.
Ma io sfuggii al suo abbraccio e lasciai subito la stanza. Addio!
gridò il mio cuore lasciandolo.
E la disperazione aggiunse: Addio per sempre!.
* * * Quella notte non avrei mai creduto di riuscire a dormire; ma non appena toccai il letto precipitai in un sonno profondo.
In sogno fui condotta tra scene della mia infanzia: mi sembrava di trovarmi nella camera rossa a Gateshead; la notte era buia e la mia mente impregnata di strane paure.
La luce che tanti anni prima mi aveva provocato una sincope tornava in questa visione e sembrava strisciare veloce lungo la parete fino a fermarsi tremolante al centro del soffitto scuro.
Sollevavo la testa per guardare: il soffitto si dissolveva in nubi alte e dense; il chiarore era simile a quello che la luna effonde sui vapori che sta attraversando.
La osservavo spuntare, ed era un’attesa piena di strani presentimenti, come se, da un momento all’altro, parole fatidiche dovessero apparire scritte sul suo volto. La luna si staccava dalle nuvole come mai le avevo visto fare prima.
All’inizio una mano affondava nelle scure pieghe e le spazzava via; poi, non la luna, ma una bianca figura umana brillava nell’azzurro, chinando a terra la splendida fronte.
Mi fissava con insistenza.
Parlava al mio spirito; la sua voce proveniva da distanze infinite, eppure la sentivo vicina e mi sussurrava nel cuore: Figlia mia, fuggi la tentazione.
Madre, lo farò.
E così risposi anche dopo essermi svegliata da quel sogno estatico. Era ancora notte, ma le notti di luglio sono brevi. Subito dopo la mezzanotte, comincia ad albeggiare.
Non sarà mai troppo presto per mettere in atto il compito che mi spetta, pensai.
Mi alzai; ero già vestita, perché non mi ero tolta niente, tranne le scarpe.
Sapevo dove trovare, nei miei cassetti, un po’ di biancheria, un medaglione, un anello.
Cercando questi oggetti, mi ritrovai tra le mani il filo di perle che Mr Rochester mi aveva costretta ad accettare qualche giorno prima.
Le lasciai dove le avevo trovate: non erano mie, ma della sposa immaginaria che si era dissolta nell’aria. Chiusi gli altri oggetti in un pacco; mi misi in tasca il borsellino, contenente venti scellini .
Mi legai sotto il mento il cappello di paglia, mi appuntai lo scialle, presi il pacco e le scarpe, che non volevo ancora infilare, e scivolai fuori dalla mia camera.
Addio, gentile Mrs Fairfax!
sussurrai nel passare in punta di piedi davanti alla sua camera.
Addio, mia cara Adèle!
dissi, lanciando uno sguardo in direzione della stanza dei bambini.
Entrare un momento per abbracciarla era fuori questione.
Dovevo ingannare un orecchio molto fine che, per quanto ne sapevo, in quel momento poteva essere in ascolto.
Avrei voluto oltrepassare la stanza di Mr Rochester senza fermarmi, ma quando fui davanti a quella porta il mio cuore interruppe per un istante i suoi battiti e anche il mio passo fu costretto a fermarsi.
Dietro quell’uscio nessuno dormiva: l’uomo che stava là dentro camminava senza posa da una parte all’altra della stanza e lo udii sospirare più volte. Ci sarebbe stato per me il paradiso un paradiso momentaneo in quella stanza, se solo avessi voluto.
Non avevo che da entrare e dire: Mr Rochester, vi amo e voglio vivere con voi per tutta la vita, finché morte non ci separi, e una fonte di estasi mi sarebbe sgorgata dalle labbra.
Ci pensai.
Il mio amato signore e padrone, che non riusciva a dormire, aspettava con impazienza il giorno.
Al mattino mi avrebbe mandata a chiamare, ma io sarei stata già lontana.
Mi avrebbe cercata, ma invano.
Si sarebbe sentito abbandonato, il suo amore respinto; avrebbe sofferto, forse fino alla disperazione.
Pensai anche a questo.
La mia mano si allungò verso la maniglia, ma la ritrassi e fuggii via. Con la morte nel cuore scesi le scale. Sapevo cosa dovevo fare e lo feci, meccanicamente.
Cercai in cucina la chiave della porta di servizio, cercai anche l’ampolla dell’olio e una piuma, oliai la chiave e la serratura.
Presi un po’ d’acqua e del pane, perché forse avrei dovuto camminare a lungo e le mie forze, già parecchio provate dagli ultimi eventi, non dovevano abbandonarmi proprio in quel momento.
Tutte queste cose le feci senza il benché minimo rumore.
Aprii la porta, uscii, la richiusi con delicatezza.
Un’alba pallida illuminava il cortile.
Il cancello principale era chiuso e sprangato, ma il cancelletto inserito in uno dei due battenti era fermato solo da un saliscendi.
Passai di lì, riabbassai il saliscendi e mi ritrovai fuori Thornfield.
Un miglio più avanti, oltre i campi, c’era una strada che andava in direzione opposta a Millcote; una strada che non avevo mai preso ma avevo notato più volte, chiedendomi dove portasse: diressi i miei passi da quella parte.
Non era il momento di fermarsi a riflettere; non dovevo più voltarmi a guardare indietro né guardare avanti.
Non dovevo pensare, neppure per un attimo, al passato o al futuro.
Il primo era una pagina così divinamente dolce, ma anche così mortalmente triste, che leggerne anche una sola riga avrebbe dissolto il mio coraggio e fiaccato la mia energia. Il secondo era un vuoto spaventoso, qualcosa che assomigliava al mondo dopo il diluvio.108 Costeggiai i campi, le siepi e i sentieri fin dopo il levar del sole.
Credo fosse una bella mattina d’estate. Ricordo che le scarpe, infilate appena uscita di casa, furono presto zuppe di rugiada. Ma non guardavo né il sole che sorgeva né il sorriso del cielo né il risveglio della natura.
Chi è condotto al patibolo, non pensa al bel paesaggio che lo circonda, ai fiori che gli sorridono lungo il cammino, ma solo al ceppo e alla mannaia, alle ossa e alle vene squarciate, alla fossa che lo aspetta alla fine.
E io pensavo alla mia triste fuga e al mio errare senza meta... e, oh, pensavo con angoscia a ciò che avevo lasciato.
Non potevo farne a meno.
Adesso pensavo a lui, nella sua stanza, che guardava sorgere il sole, con la speranza che sarei presto andata da lui, per dirgli che sarei rimasta e sarei stata sua.
Desideravo essere sua, con tutta me stessa, e anelavo al ritorno: non era troppo tardi, potevo ancora risparmiargli la dolorosa amarezza della mia scomparsa.
Ero certa che la mia fuga non era ancora stata scoperta.
Potevo tornare indietro ed essere il suo conforto, il suo orgoglio, colei che l’avrebbe redento dal dolore, forse dalla rovina.
Oh, che assillo la paura di perdermi, ma più ancora che si perdesse lui!
Era come se avessi conficcata nel petto la punta uncinata di una freccia; mi lacerava ogniqualvolta provavo a estrarla, mi tormentava allorché i ricordi la spingevano ancora più a fondo.
Gli uccelli cominciarono a cantare sugli alberi e nei cespugli: gli uccelli sono fedeli ai loro compagni, gli uccelli sono l’emblema dell’amore.
E io cos’ero?
Fra tutte le pene che avevo nel cuore e i tentativi, frenetici, di tener fede ai miei principi, detestavo me stessa. Non avevo alcun sollievo dalla mia coscienza e nemmeno dal senso di rispetto per me stessa.
Avevo offeso, ferito, abbandonato il mio signore.
Mi sentivo odiosa ai miei stessi occhi.
Eppure non potevo voltarmi indietro né tornare sui miei passi.
Dev’essere stato Dio a farmi da guida.
Quanto alla mia volontà e alla mia coscienza, il dolore straziante che provavo aveva calpestato l’una e soffocato l’altra.
Piangevo a dirotto, mentre percorrevo la mia strada solitaria, in fretta, sempre più in fretta, come in preda al delirio.
Infine mi invase una debolezza che nasceva da dentro e dilagava in tutto il mio corpo e caddi: rimasi stesa a terra per qualche minuto, premendo il viso contro l’erba bagnata. Temevo, o forse speravo, di morire lì; ma presto mi ripresi, trascinandomi sulle mani e sulle ginocchia e poi alzandomi di nuovo in piedi... più che mai ansiosa e determinata a raggiungere la strada principale.
Quando vi giunsi, fui costretta a sedermi all’ombra di un cespuglio per riposarmi; e mentre me ne stavo lì seduta, udii un rumore di ruote e vidi una carrozza che s’avvicinava.
Mi alzai e agitai la mano; la carrozza si fermò.
Chiesi dove era diretta, il cocchiere nominò un posto molto distante, dove ero sicura che Mr Rochester non aveva conoscenze.
Chiesi quanto voleva per portarmi là, mi disse trenta scellini e io gli risposi che ne avevo soltanto venti; be’, se li sarebbe fatti bastare.
Mi permise anche di sedere all’interno, perché il veicolo era vuoto. Salii, fu richiuso lo sportello e la carrozza ripartì.
Caro lettore, possa tu non provare mai quello che ho provato io in quel momento! Possano i tuoi occhi non versare mai tante lacrime amare, cocenti, strazianti come quelle che sono uscite a fiotti dai miei occhi.
Possa tu non implorare mai il Cielo con preghiere così disperate e angosciose come quelle uscite dalla mia bocca in quell’ora; possa non dover mai temere, come temevo io, di essere strumento di perdizione per chi ami con tutto il cuore.
Capitolo XXVIII Sono passati due giorni.
È una sera d’estate; il cocchiere mi ha fatto scendere in una località chiamata Whitcross; per la somma che gli avevo dato non poteva condurmi più lontano e io non possedevo più neppure l’ombra di uno scellino.
La diligenza a quest’ora sarà a un miglio di distanza; sono sola. Mi accorgo allora che ho dimenticato il mio pacco nella sacca della vettura, dove l’avevo messo per maggior sicurezza: là è rimasto e là rimarrà. Così, adesso, non mi resta più niente. Whitcross non è una città e nemmeno un villaggio.
È solo un pilastro di pietra che sorge al crocicchio di quattro strade, dipinto di bianco, suppongo, per renderlo visibile a distanza e nell’oscurità.
Dalla sua sommità partono quattro bracci indicatori: la città più vicina, secondo l’iscrizione, dista dieci miglia; la più lontana oltre venti.
Dai nomi noti di queste città capisco in quale contea mi trovo, una contea centro-settentrionale, scura di brughiere e increspata di montagne.
Ed eccole, infatti: da ogni lato, intorno a me, si stendono ampie distese d’erica e in lontananza, al di là della vallata profonda che si apre ai miei piedi, ci sono le creste delle montagne.
La popolazione, da queste parti, dev’essere scarsa e non vedo anima viva lungo queste quattro strade, che si dirigono, bianche, larghe e solitarie, verso i quattro punti cardinali.
Tutte tagliano la brughiera e l’erica cresce folta e selvaggia lungo i loro margini. Tuttavia può sempre capitare che un viandante si ritrovi a passare da queste parti e ora come ora io non voglio essere vista.
Chi non mi conosce potrebbe chiedersi cosa ci faccio lì, ferma presso una pietra miliare, sperduta e apparentemente senza meta; potrebbe farmi poi delle domande e io non sarei in grado di fornirgli altro che risposte poco credibili, tali da destare sospetti. Al momento non ho nessun legame con gli uomini, nessuna attrattiva o speranza mi chiama presso i miei simili e nessuno di loro avrebbe per me un pensiero gentile o un buon augurio.
Non ho altra parentela che la madre universale, la Natura. Cercherò sollievo e riposo nel suo seno. Mi addentrai decisa fra le eriche e seguii un vallone che solcava profondamente la bruna landa.
Avanzai a fatica tra quella scura vegetazione che mi arrivava fino al ginocchio; seguii passo passo ogni curva e ogni tornante finché non raggiunsi un dirupo di granito coperto di muschio, in un angolo nascosto, e mi sedetti lì sotto.
Intorno a me c’erano gli alti tumuli della brughiera. La rupe mi proteggeva la testa e sopra c’era solo il cielo.
Anche qui passò un po’ di tempo prima che mi sentissi tranquilla: avevo il vago timore che nei paraggi potesse esserci qualche animale selvatico o che qualche cacciatore o bracconiere mi scoprisse.
Se un soffio di vento s’infilava tra le eriche, alzavo gli occhi impaurita, temendo l’aggressione di un toro; se un piviere fischiava, immaginavo fosse un uomo.
Ma scoprendo che le mie paure erano infondate e rassicurata dal profondo silenzio che accompagnava il calar della sera e l’avvicinarsi della notte, mi rincuorai.
Fino a quel momento non avevo avuto modo di pensare; ero rimasta in ascolto, all’erta, tutta impaurita.
Ora recuperai la facoltà di riflettere.
Cosa dovevo fare? Dove dovevo andare?
Oh, domande insopportabili, poiché non potevo fare niente né andare da nessuna parte.
Quanta strada dovevo ancora percorrere con le mie gambe stanche e tremanti prima di raggiungere un’abitazione umana! Quante volte dovevo invocare la fredda carità di qualcuno, prima di trovare un posto dove stare! Quanta riluttante compassione dovevo suscitare, per poi incorrere in innumerevoli e quasi certi rifiuti, prima di trovare qualcuno che ascoltasse la mia storia o venisse incontro a uno dei miei bisogni!
Toccai il manto d’erica: era asciutto e ancora caldo del tepore della giornata estiva.
Guardai il cielo; era sereno. Una stella benevola brillava appena sopra il bordo del dirupo. Cadeva la rugiada, ma con gentile dolcezza; non soffiava un alito di vento. La natura mi sembrava generosa e benigna.
Pensai che mi amasse, sola ed emarginata com’ero; e io, che dagli uomini non potevo aspettarmi altro che diffidenza, rifiuti e offese, mi aggrappai a lei con tenerezza di figlia.
Per quella notte, almeno, sarei stata sua ospite, visto che ero sua figlia: mia madre mi avrebbe alloggiata senza chiedermi soldi o alcun altro compenso.
Avevo ancora un pezzetto di pane, quel che rimaneva di una pagnotta comprata con l’ultimo penny che mi era rimasto in una cittadina da cui eravamo passati a mezzogiorno.
Vidi occhieggiare qua e là dei mirtilli maturi, come grani di giaietto in mezzo all’erica; ne raccolsi una manciata e li mangiai insieme al pane.
La mia fame, prima vorace, se non proprio soddisfatta, fu almeno placata da questo pasto da eremita. Dopo di che, dissi le mie preghiere della sera e mi cercai un giaciglio.
Accanto al dirupo, l’erica era molto folta.
Quando mi sdraiai, i miei piedi vi affondarono completamente; tutt’intorno, poi, cresceva così alta da lasciare soltanto uno stretto varco per l’aria notturna.
Piegai in due lo scialle e me lo stesi sopra a mo’ di coperta; una bassa sporgenza muscosa mi fece da cuscino.
Così sistemata, non sentii freddo, almeno all’inizio della notte.
Il mio riposo avrebbe potuto essere abbastanza sereno, se non fosse stato guastato dalla tristezza che avevo nel cuore.
Il mio cuore si lamentava delle sue ferite aperte, del suo intimo sanguinare, delle sue fibre lacerate.
Tremava per Mr Rochester e per il suo destino, lo compiangeva con amara pietà, lo invocava con desiderio incessante e, impotente come un uccello con le ali spezzate, sbatteva i suoi monconi di piume nel vano sforzo di raggiungerlo.
Consumata da questi pensieri strazianti, mi alzai in ginocchio. Era scesa la notte ed erano apparse le stelle.
Era una notte tranquilla, calma, troppo serena per accompagnarsi con la paura.
Sappiamo che Dio è ovunque, ma di certo percepiamo maggiormente la sua presenza quando le Sue opere si stendono davanti a noi in tutta la loro maestosità; ed è in un cielo notturno e senza nuvole, laddove i Suoi mondi seguono il loro corso silenzioso, che leggiamo più chiaramente la Sua infinita grandezza, la Sua onnipotenza, la Sua onnipresenza.
Mi ero inginocchiata a pregare per Mr Rochester.
Levando gli occhi al cielo vidi, dietro la cortina di lacrime, la Via Lattea in tutta la sua magnificenza.
Nel ricordare ciò che era quanti innumerevoli sistemi attraversassero rapidi quello spazio come lievi scie di luce sentii la potenza e la forza di Dio. Ebbi la certezza che Egli avrebbe salvato quello che aveva creato e mi convinsi sempre più che la terra non sarebbe perita, e non sarebbero perite nemmeno le anime che racchiudeva.
Trasformai allora la mia preghiera in ringraziamento: la Sorgente della Vita era anche il Salvatore delle anime.
Mr Rochester era al sicuro. Era una creatura di Dio e Dio avrebbe vegliato su di lui.
Mi rannicchiai di nuovo nel seno della terra e poco dopo il sonno sciolse i miei dolori.
Ma il giorno dopo, il Bisogno m’investì, nudo e crudo.
Già da tempo gli uccellini avevano lasciato i loro nidi; già da tempo le api erano venute, nella dolcezza del primo mattino, a suggere il miele dalle eriche prima che la rugiada si asciugasse le ombre lunghe del mattino si erano accorciate e il sole riempiva la terra e il cielo –, quando mi alzai e mi guardai attorno.
Che giornata calma, calda, magnifica!
Che deserto dorato la distesa di eriche intorno a me!
Tutto era inondato di luce.
Mi sarebbe piaciuto vivere nel sole e di sole.
Vidi una lucertola sfrecciare sulla roccia, vidi un’ape indaffarata tra i dolci mirtilli.
Quanto avrei voluto, in quel momento, trasformarmi in un’ape o in una lucertola per trovare, anch’io, sufficiente nutrimento e sicuro riparo.
Ma ero un essere umano e avevo necessità da essere umano, e non potevo rimanere lì, dove non c’era modo di soddisfarle.
Mi alzai, mi voltai a guardare il giaciglio che avevo lasciato.
Senza speranze per il futuro, avevo un unico rimpianto: che quella notte il mio Creatore non avesse voluto richiamare a sé la mia anima, mentre dormivo, e che questo corpo stanco, sottratto dalla morte a nuove lotte con il destino, non potesse ora decomporsi lentamente, mescolandosi in pace con il suolo di questo luogo selvaggio.
Tuttavia la vita non mi aveva ancora abbandonata, con tutte le sue esigenze, pene e responsabilità.
Dovevo continuare a sostenere quel fardello e provvedere ai suoi bisogni, sopportare le sue sofferenze, adempiere alle sue responsabilità.
Mi misi in cammino.
Riguadagnato Whitcross, seguii una strada che andava in direzione opposta al sole, adesso alto e cocente.
Fu solo questa la ragione che indirizzò la mia scelta.
Camminai a lungo e, quando ritenni di aver fatto abbastanza strada e di poter cedere, in coscienza, alla fatica da cui ero ormai sopraffatta e allentare questo ritmo forzato e, sedendomi su una pietra lì vicino, abbandonarmi senza opporre resistenza all’apatia che mi ottundeva il cuore e m’immobilizzava le membra, udii allora il rintocco di una campana, la campana di una chiesa.
Mi volsi nella direzione del suono e laggiù, tra romantiche colline di cui da un’ora avevo smesso di osservare le modulazioni e i profili, vidi un villaggio e un campanile.
Tutta la vallata alla mia destra era piena di pascoli, di campi di grano e di boschi; un ruscello scintillante serpeggiava tra le varie tonalità di verde, il grano maturo, le fosche distese boschive, la prateria chiara e assolata.
Un rumore di ruote sulla strada davanti a me mi richiamò alla realtà e vidi in lontananza un carro stracarico che risaliva faticosamente la collina e poco distante due mucche con il loro mandriano.
La vita e il lavoro dell’uomo erano vicini.
Dovevo continuare la mia battaglia: lottare per vivere e piegarmi alle fatiche come tutti gli altri.
Verso le due del pomeriggio entrai nel villaggio.
In fondo a una delle sue strade c’era una botteguccia con alcune forme di pane in vetrina.
Quanto desideravo una pagnotta! Mangiando qualcosa forse avrei recuperato un po’ di energia. Altrimenti sarebbe stato difficile proseguire.
Il desiderio di recuperare forza e vigore si riaccese in me non appena mi ritrovai tra i miei simili.
Mi sentivo morire dalla vergogna all’idea di svenire per la fame in mezzo alla strada di un villaggio.
Non avevo proprio nulla addosso da poter offrire in cambio di uno di quegli sfilatini?
Ci pensai su.
Avevo un piccolo fazzoletto di seta attorno al collo e avevo i guanti.
Non sapevo come si comportano gli uomini e le donne quando si trovano in condizioni estreme.
Ignoravo quale degli oggetti in questione sarebbe stato accettato. Probabilmente nessuno dei due, ma dovevo tentare. Entrai nella bottega. Al banco c’era una donna.
Vedendo una persona vestita in modo rispettabile, una signora, come certo suppose, mi venne incontro con premura.
In che cosa poteva servirmi?
Fui presa dalla vergogna; la mia lingua si rifiutò di pronunciare la richiesta che avevo preparato.
Non osai offrirle i guanti un po’ consumati né il fazzoletto sgualcito.
D’altronde mi resi conto che sarebbe stato assurdo. Chiesi solo il permesso di sedermi un momento, perché ero stanca. Delusa nella sua aspettativa di trovarsi davanti una cliente, acconsentì con freddezza. Mi indicò una sedia, sulla quale mi lasciai cadere.
Avevo un disperato bisogno di piangere; ma, consapevole che un simile sfogo sarebbe stato inopportuno, mi trattenni.
Poco dopo le chiesi se nel villaggio c’erano sarte o semplici cucitrici.
Sì, due o tre.
Per la richiesta che c’è, sono più che sufficienti.
Riflettei.
Ero con le spalle al muro, ormai.
Faccia a faccia con la Necessità.
Mi trovavo nella condizione di chi è senza risorse, senza un amico e senza un soldo.
Dovevo fare qualcosa.
Ma che cosa?
Dovevo trovare un qualche lavoro.
Ma dove?
Sapete se qualcuno, in paese, ha bisogno di una domestica?
Non che io sappia.
Qual è l’attività principale della zona?
La maggior parte della gente che lavoro fa?
Alcuni sono braccianti agricoli, molti lavorano nella fabbrica di aghi di Mr Oliver o nella fonderia.
Mr Oliver fa lavorare anche le donne?
No, è un lavoro da uomini.
E le donne che cosa fanno?
E che ne so, fu la risposta. Chi fa una cosa, chi ne fa un’altra. La povera gente tira avanti come può. Sembrava stufa delle mie domande.
E in effetti che diritto avevo io di importunarla?
Entrarono un paio di vicine; a quanto pareva, c’era bisogno della mia sedia.
Presi congedo.
Risalii la strada, guardando man mano tutte le case a destra e a sinistra; ma non riuscivo a trovare un pretesto né a scorgere alcun segno che mi incoraggiasse a bussare a una di quelle porte.
Gironzolai intorno al villaggio, per un’ora o più, mi allontanai e poi tornai indietro. Completamente esausta e terribilmente affamata, svoltai in un viottolo e mi sedetti sotto una siepe.
Ma pochi minuti dopo ero di nuovo in piedi e di nuovo alla ricerca di qualcosa...
di un aiuto, o almeno di una persona che mi desse qualche informazione.
In cima al viottolo scorsi una graziosa casetta con un giardino davanti, ben tenuto e rigoglioso di fiori.
Mi fermai a guardarlo.
Per quale motivo dovevo avvicinarmi a quella porta bianca e toccare quel lucido battente?
Perché gli abitanti di quella dimora avrebbero dovuto interessarsi a me e aiutarmi?
Tuttavia mi avvicinai e bussai.
Mi venne ad aprire una giovane donna ben vestita e dall’aria affabile.
Con la voce che ci si può aspettare da un cuore senza speranze e da un corpo senza più forze una voce penosamente fioca ed esitante chiesi se avevano bisogno di una domestica.
No, disse lei, non teniamo domestiche.
Sapete dirmi dove posso trovare un’occupazione di qualsiasi genere?
continuai.
Non sono di qui e non conosco nessuno da queste parti. Ho bisogno di un lavoro, non importa quale. Ma non era affar suo pensare a me o cercarmi un posto.
E poi, ai suoi occhi, come dovevano apparirle sospette la mia persona, la mia situazione, le mie parole.
Scosse la testa, disse che era spiacente, ma non poteva essermi d’aiu to, dopo di che la porta bianca si richiuse, con grande gentilezza e cortesia, ma lasciandomi comunque fuori.
Se l’avesse tenuta aperta un momento di più, credo che le avrei chiesto un pezzo di pane, perché ormai ero davvero ridotta allo stremo.
L’idea di tornare in quel sordido villaggio, dove tra l’altro non avevo nessuna prospettiva di trovare un aiuto, mi era insopportabile.
Avrei di gran lunga preferito deviare per il bosco che scorgevo poco distante e che, con la sua ombra fitta, sembrava poter offrire un invitante riparo; ma mi sentivo così male, così debole, così rosa dai morsi della fame che l’istinto mi trattenne a vagabondare intorno alle abitazioni, dove c’era qualche possibilità di trovare un po’ di cibo.
La solitudine non sarebbe stata solitudine, né il riposo sarebbe stato riposo, finché quell’avvoltoio famelico avesse continuato ad affondare il becco e gli artigli dentro al mio fianco.
Mi avvicinavo alle case e poi me ne allontanavo, tornavo sui miei passi e di nuovo riprendevo a vagare, sempre respinta dalla consapevolezza di non avere alcuna pretesa da avanzare, nessun diritto di sperare che qualcuno si interessasse al mio destino da reietta.
Il pomeriggio avanzava e intanto io continuavo a vagare come un cane randagio e affamato. Nell’attraversare un campo, scorsi davanti a me il campanile della chiesa.
Mi affrettai in quella direzione.
Vicino al camposanto, nel bel mezzo di un giardino, sorgeva una casa piccola ma solida, che doveva essere la parrocchia.
Mi venne in mente che i forestieri che giungono in un posto dove non hanno amici, alla ricerca di un’occupazione, spesso si rivolgono al pastore per un’intercessione e per un aiuto.
È compito del pastore dare una mano, se non altro con un consiglio, a chi si dà da fare.
Mi sembrava di avere quasi il diritto di chiedere aiuto.
Ripresi coraggio, chiamai a raccolta le poche, esili forze che mi rimanevano e avanzai.
Raggiunsi la casa e bussai alla porta della cucina.
Mi aprì una vecchia.
Le chiesi se quella era la parrocchia.
Sì.
Il pastore è in casa?
No. Tornerà a breve? No, è andato via. Lontano? No, non molto...
a circa tre miglia da qui. È dovuto correre a casa sua, per la morte improvvisa del padre.
Si trova a Marsh End, adesso, ed è molto probabile che vi rimarrà ancora per un paio di settimane.
C’è una padrona di casa? No, a parte me, che sono la governante, qui non c’è nessuno.
E a lei, lettore, non osai chiedere quell’aiuto senza il quale stavo per crollare a terra; ma non ero pronta a mendicare e, ancora una volta, mi trascinai via, quasi strisciando.
Mi tolsi di nuovo il fazzoletto dal collo, di nuovo pensai agli sfilatini della botteguccia.
Oh, se avessi potuto avere anche solo una crosta!
Anche solo un boccone per calmare i morsi della fame!
D’istinto ritornai verso il villaggio, trovai la bottega ed entrai; e, sebbene la donna non fosse sola, mi arrischiai a chiederle se volesse darmi una pagnotta in cambio del fazzoletto.
Lei mi guardò con evidente sospetto: No, non ho mai fatto baratti del genere.
Spinta ormai dalla disperazione, le chiesi metà pagnotta e lei rifiutò di nuovo.
Come faccio a sapere dove avete preso quel fazzoletto?
disse.
Volete i miei guanti?
No!
Cosa volete che me ne faccia?
Lettore, non è piacevole soffermarsi su questi dettagli.
Alcuni dicono che fa bene ricordare le esperienze dolorose del passato, ma ancora oggi faccio fatica a rievocare i tempi di cui parlo: l’avvilimento morale, unito alle sofferenze fisiche, rappresenta un ricordo troppo penoso perché mi ci soffermi volentieri.
Non biasimavo chi mi respingeva. Era prevedibile, lo sapevo, e non potevo evitarlo. Un mendicante comune suscita spesso sospetto, un mendicante ben vestito lo suscita sempre.
A dire il vero, quel che mendicavo io era un lavoro; ma chi si sarebbe preso la briga di trovarmi un lavoro?
No di certo le persone che mi vedevano allora per la prima volta in vita loro e che non sapevano nulla di me.
Quanto alla donna che non voleva accettare il mio fazzoletto in cambio di un po’ di pane, ebbene, aveva ragione se la proposta le sembrava sospetta e lo scambio svantaggioso.
Ma ormai di quest’argomento non ne posso più, quindi taglierò corto.
Cominciava già ad annottare quando passai davanti a una fattoria.
La porta era aperta e sulla soglia stava seduto il fattore, consumando la sua cena di pane e formaggio.
Mi fermai e dissi: Mi dareste un pezzo di pane?
Ho molta fame.
Mi gettò un’occhiata sorpresa; ma, senza rispondere, tagliò una bella fetta della sua pagnotta e me la porse.
Di certo, non mi aveva preso per una mendicante, bensì per una signora un po’ eccentrica che si era incapricciata del suo pane scuro.
Mi allontanai un po’ dalla casa e, appena fui fuori vista, mi sedetti a mangiare.
Non potevo sperare di trovare riparo sotto un tetto, così lo cercai nel bosco già menzionato.
Ma ebbi una notte disgraziata e un sonno inquieto. Il terreno era umido, l’aria fredda. Inoltre, più di una volta udii passare dappresso qualche viandante e fui costretta a cambiare continuamente posto. Non mi sentivo per niente al sicuro, né tranquilla. Verso mattina cominciò a piovere e piovve per tutto il giorno seguente. Non chiedermi, lettore, di fornirti un resoconto dettagliato di quel giorno. Come il precedente, cercai lavoro e come il precedente fui respinta. Come il precedente, mi sentii morire dalla fame. Soltanto una volta le mie labbra toccarono cibo.
Sulla soglia di una casetta di campagna vidi una bambina che stava per versare una scodella di porridge freddo nel truogolo del maiale.
Lo daresti a me?
domandai.
Mi guardò con gli occhi sgranati.
Mamma! gridò.
Qui c’è una donna che mi chiede di darle il porridge.
E tu daglielo, figlia mia, rispose una voce dall’interno, se è una mendicante!
Tanto il maiale non ne ha bisogno.
La ragazzina mi versò in mano quell’intruglio indurito e io lo divorai voracemente.
Quando il crepuscolo piovigginoso s’infittì, mi fermai lungo il sentiero solitario per cavalli che seguivo da più di un’ora.
Le forze stanno per abbandonarmi, dissi fra me.
Non ce la faccio più, lo sento.
Devo passare anche questa notte all’addiaccio, come una vagabonda?
Dovrò posare la testa sul suolo freddo e bagnato, sotto questa pioggia battente?
Temo di non poter fare altrimenti, tanto chi mi accoglierà?
Ma sarà davvero orribile, con questa fame che mi divora, debole e intirizzita, e con questo senso di desolazione...
questo venir meno di ogni speranza. Con tutta probabilità, prima di domattina sarò morta.
Ma perché non riesco a contemplare serenamente la prospettiva della morte? Perché lotto per conservare una vita che non ha nessun valore?
Perché so, o credo, che Mr Rochester sia ancora in vita.
E poi perché morire di stenti e di freddo è un destino a cui la natura non può sottomettersi in modo passivo.
Oh, divina Provvidenza, sostienimi ancora per un po’!
Aiutami, guidami!
Il mio sguardo vitreo vagava sul paesaggio cupo e brumoso.
Mi accorsi di essermi allontanata molto dal villaggio: quasi non lo vedevo più.
I campi coltivati che lo circondavano erano scomparsi.
Per vie traverse e sentieri laterali mi ero avvicinata ancora una volta alla brughiera; e adesso tra me e la collina scura si stendevano solo pochi campi, incolti e sterili quasi quanto la landa a cui erano stati faticosamente strappati.
Ecco, meglio morire laggiù piuttosto che in una via o una strada trafficata, riflettei.
E molto meglio che siano corvi e cornacchie ammesso che ve ne siano in queste regioni a strapparmi la carne dalle ossa, invece di chiudere quella carne e quelle ossa dentro la bara di un ospizio di mendicità e di lasciarle decomporre in una fossa comune.
Così mi diressi verso la collina.
La raggiunsi.
A questo punto, non mi restava che cercare un fossato dove potermi allungare e sentirmi perlomeno nascosta, se non proprio al sicuro.
Ma tutta la superficie di quella sterile distesa sembrava piatta.
Non presentava nessuna variazione fuorché nel colore: verde, dove i giunchi e i muschi ricoprivano lo stagno; nera, dove il suolo asciutto non produceva altro che erica.
Nonostante si stesse facendo buio, riuscivo ancora a distinguere queste gradazioni, divenute ormai solo una lunga distesa di chiaroscuri, perché i colori erano svaniti insieme alla luce del giorno.
I miei occhi continuavano ad accarezzare, raminghi, le sagome malinconiche delle colline e i margini della brughiera che si perdevano in quello scenario selvaggio e desolato, quando in un punto oscuro lontano, tra le paludi e le creste delle montagne, spuntò una luce.
È un fuoco fatuo, fu il mio primo pensiero; e mi aspettavo che di lì a poco sarebbe svanito.
E invece continuò a bruciare, fermo e costante, senza allontanarsi né avanzare.
Che sia, allora, un falò appena acceso?
mi domandai.
Continuai a guardare per vedere se si allargava, ma no, non diminuiva né aumentava.
Forse è la luce di una candela in qualche casa, congetturai a quel punto, ma se così fosse, non riuscirei mai a raggiungerla.
È troppo lontana, e anche se fosse a meno di una iarda da me, a che mi gioverebbe?
Mi ritroverei a bussare alla porta solo per vedermela sbattere in faccia. Mi lasciai cadere a terra là dov’ero e nascosi il viso contro il suolo.
Rimasi ferma per un po’.
Il vento della notte soffiava sopra la collina e sopra di me, e svaniva in un gemito lontano; la pioggia cadeva fitta, inzuppandomi di nuovo fino alle ossa.
Se avessi potuto irrigidirmi fino a raggelarmi immobile, nel benefico torpore della morte, quella pioggia mi sarebbe caduta addosso ma io non l’avrei neppure sentita; e invece la mia carne ancora in vita rabbrividiva a quell’agghiacciante contatto.
Dopo poco mi alzai.
La luce era ancora lì, che baluginava fioca ma costante attraverso la pioggia. Cercai di camminare ancora.
Trascinai lentamente le mie membra esauste verso di essa.
Mi guidò su per la collina, obliquamente, attraverso un ampio pantano che doveva essere impraticabile d’inverno e anche ora, in piena estate, era acquitrinoso e malfermo.
Caddi due volte e due volte mi rialzai chiamando a raccolta le mie forze.
Questa luce era la mia ultima speranza e io dovevo raggiungerla.
Attraversato lo stagno, scorsi una striscia bianca sulla brughiera.
Mi avvicinai; era una strada, o un sentiero, e risaliva dritta, fino a quella luce che adesso splendeva su una specie di poggio fra un gruppo d’alberi a giudicare dalla forma e dal fogliame potevano essere abeti, per quel che potevo distinguere al buio.
La mia stella svanì mentre mi avvicinavo: fra me e la luce si era frapposto un ostacolo. Tesi una mano per tastare una massa scura che mi si parava davanti.
Riconobbi le pietre ruvide di un muretto con sopra una specie di palizzata e, all’interno, una siepe alta e spinosa.
Avanzai a tentoni.
Di nuovo un oggetto biancastro mi baluginò davanti: era un cancello, un cancelletto che si mosse sui suoi cardini quando lo toccai.
Da ogni lato c’era un cespuglio scuro, d’agrifoglio o di tasso.
Come varcai il cancello e passai accanto agli arbusti, a un tratto mi si parò dinanzi la sagoma di una casa nera, bassa e piuttosto lunga; ma la luce guida non brillava più.
Tutto era scivolato nell’oscurità.
Gli abitanti erano forse andati a dormire?
Temetti che fosse così.
Nel cercare la porta, svoltai l’angolo e la luce amica mi apparve di nuovo attraverso i vetri a losanga di una finestrella che si apriva a circa un piede da terra ed era resa ancora più piccola dai tralci d’edera, o di qualche altro rampicante, le cui foglie si stendevano folte su quella parte del muro.
L’apertura era così stretta e seminascosta dalle foglie che non c’era stato bisogno di mettervi né tendine né imposte; e quando mi chinai e spostai i rami che la ricoprivano, potei sbirciare all’interno.
Vidi chiaramente una stanza con un pavimento liscio, tirato a lucido, una credenza di noce con dentro piatti di peltro disposti in fila, che riflettevano il chiarore rossastro di uno scoppiettante fuoco di torba.
Vidi anche una pendola, un tavolo di abete e alcune sedie.
La candela, il cui raggio era stato il mio faro, ardeva sul tavolo; e alla sua luce una donna anziana, dall’aspetto un po’ rozzo ma ordinatissimo, come tutto quello che la circondava, era occupata a fare la calza.
Passai in rassegna questi oggetti senza soffermarmi troppo, perché non erano niente di straordinario.
La mia attenzione fu invece attirata da due persone sedute tranquillamente al focolare, nel roseo e pacifico calore diffuso dalla fiamma.
Erano due donne giovani e graziose, due vere signore, l’una seduta su una bassa sedia a dondolo e l’altra su uno sgabellino ancora più basso; entrambe erano vestite completamente a lutto, di crespo e tela bambagina, la cui scura eleganza metteva molto in risalto la candida bianchezza del collo e del volto.
Un grosso pointer in là con gli anni teneva la sua testa massiccia appoggiata sulle ginocchia di una delle ragazze, mentre sul grembo dell’altra stava accoccolato un gatto nero. Che strano vedere due ragazze come quelle in una cucina tanto umile!
Chi erano?
Non potevano essere le figlie dell’anziana signora al tavolo, perché questa aveva l’aspetto di una contadina, mentre loro erano tutte delicatezza ed eleganza.
Non avevo mai visto quei volti; eppure, osservandoli, mi parvero familiari.
Non si può dire che fossero belle; erano troppo pallide e gravi per esserlo e, quando si chinarono su un libro, la loro espressione meditabonda si fece quasi severa.
Fra di loro c’era un panchetto con una seconda candela e due grossi volumi che consultavano spesso, mettendoli a confronto così sembrava con i libri più piccoli che tenevano in mano, come chi consulti un dizionario per aiutarsi in una traduzione.
Questa scena era silenziosa come se tutte le figure fossero state ombre e la stanza illuminata dal fuoco un quadro.
E il silenzio era così profondo che potevo udire le braci cadere dalla griglia, la pendola ticchettare nel suo angolino buio, e mi pareva persino di distinguere il clic-clic dei ferri da calza della signora.
Così, quando infine una voce ruppe quella strana pace, riuscii a percepirla abbastanza distintamente. Ascolta, Diana, disse una di quelle assorte studiose, Franz e il vecchio Daniel sono insieme, di notte, e Franz racconta un sogno dal quale si è svegliato in preda al terrore...
ascolta! E a voce bassa lesse qualcosa di cui non capii neppure una parola, perché era in una lingua che non conoscevo né francese né latino. Se fosse greco o tedesco non avrei saputo dirlo.
Che forza, disse la ragazza quand’ebbe finito, mi piace.
L’altra ragazza, che aveva alzato il capo per ascoltare la sorella, ripeté, fissando il fuoco, una riga di ciò che era stato letto.
In seguito, imparai quella lingua e lessi quel libro, perciò ora voglio citare quella riga, sebbene, la prima volta che la sentii, fosse per me soltanto un susseguirsi di suoni metallici, senza alcun significato: ‘Da trat hervor Einer , anzusehen wie die Sternen Nacht.’109 Bello!
Bello!
esclamò, e un lampo le attraversò gli occhi neri e profondi.
Ti si staglia davanti un arcangelo cupo e possente! Questa sola riga vale cento pagine di stile ampolloso.
‘Ich wäge die Gedanken in der Schale meines Zornes und die Werke mit dem Gewichte meines Grimms.’110 Mi piace!.
Tacquero di nuovo entrambe.
C’è mica un posto dove la gente parla così? chiese la donna anziana, alzando la testa dai suoi ferri. Sì, Hannah... un paese molto più grande dell’Inghilterra, dove non parlano che così.
Bah, non so proprio come fanno a capirsi...
e se una di voi ci va, può parlare come parlano loro?
Probabilmente riusciremmo a dire qualcosina, sì, ma a parlare proprio come loro no di certo, perché non siamo così brave come credi, Hannah.
Non sappiamo parlare tedesco e riusciamo a leggerlo solo con l’aiuto del dizionario.
E che ve ne viene in tasca da questo tedesco? Ci piacerebbe insegnarlo, un giorno o l’altro...
o almeno insegnarne le basi, come si suol dire; così potremmo guadagnare più di ora.
Può darsi, ma adesso basta studiare!
Avete fatto abbastanza, per stasera.
Sarà! Io perlomeno sono stanca. E tu, Mary? Da morire.
In fin dei conti, è davvero faticoso imparare una lingua senz’altro maestro che un dizionario.
Già, specialmente una lingua ostica ma splendida come il tedesco.
Chissà quando tornerà a casa St John. Sono sicura che sarà qui a momenti.
Sono le dieci in punto, disse, guardando un piccolo orologio d’oro che portava alla cintura. Piove a dirotto, Hannah.
Potresti, per piacere, dare un’occhiata al fuoco in salotto?
La donna si alzò, aprì una porta, oltre la quale intravidi un corridoio; poi la sentii attizzare il fuoco in una stanza interna e di lì a poco riapparve.
Ah, bambine! disse. Che strazio entrare in quella stanza lì, adesso! Pare così deserta con quella poltrona vuota messa in un angolo. Si asciugò gli occhi con il grembiule. Le due ragazze, prima serie, divennero tristi.
Ma adesso è andato in un posto migliore, continuò Hannah, non dobbiamo desiderare di riaverlo qui.
E poi, è impossibile fare una morte più serena della sua. Ma è vero che non ha mai chiesto di noi?
domandò una delle due signorine.
Non ne ha avuto il tempo, figlia mia.
Se n’è andato in un istante, vostro padre.
Il giorno prima non si era sentito tanto bene, ma niente di che; e quando Mr St John gli ha chiesto se voleva mandarvi a chiamare, lui a momenti si metteva a ridere.
Il giorno dopo, cioè un paio di settimane fa, si sentiva ancora la testa un po’ pesante, così è andato a dormire e non si è più svegliato.
Era già morto stecchito quando vostro fratello è entrato in camera e l’ha trovato. Ah, bambine! Era l’ultimo del vecchio ceppo!
Voi e Mr St John siete tutta un’altra cosa rispetto a quelli che se ne sono andati.
Siete tali e quali a vostra madre, che era istruita quasi come voi. Tu sei il suo ritratto, Mary. Diana invece assomiglia di più a vostro padre.
A me sembravano così simili che non capivo proprio dove la vecchia domestica vedesse la differenza. Entrambe erano di carnagione chiara e di figura snella; entrambe avevano un volto raffinato e intelligente.
Una, in effetti, aveva i capelli leggermente più scuri dell’altra e non erano pettinate allo stesso modo.
I capelli di Mary, d’un castano chiaro, erano divisi in mezzo e ben lisciati, mentre le ciocche più brune di Diana ricadevano sul collo, in folti riccioli.
La pendola batté le dieci.
Vorrete cenare, immagino, osservò Hannah, e anche Mr St John, quando sarà di ritorno.
Così si mise a preparare la cena.
Le ragazze si alzarono, come se volessero ritirarsi in salotto.
Fino a questo momento, ero stata così presa a osservarle, e il loro aspetto e la loro conversazione avevano suscitato in me un così vivo interesse, che mi ero quasi dimenticata della mia condizione disgraziata; ma adesso mi tornò in mente e, per contrasto con quel che vedevo, mi parve più desolata e disperata che mai. E mi pareva impossibile persuadere le padrone di casa a fare qualcosa per me, convincerle della realtà dei miei bisogni e delle mie pene e indurle a concedermi un momento di tregua dai miei vagabondaggi!
Mentre a tentoni cercavo la porta e bussavo esitante, quest’ultima idea mi parve soltanto una chimera.
Mi aprì Hannah.
Che cosa volete?
mi domandò, con voce sorpresa, scrutandomi alla luce della candela che reggeva in mano.
Posso parlare con le padrone di casa?
dissi.
Sarà meglio che diciate a me quel che dovete dire a loro.
Da dove venite?
Sono forestiera.
Cosa ci fate qui a quest’ora?
Cerco riparo per questa notte, nel capanno o in qualunque altro posto, e un boccone di pane.
La diffidenza, proprio il sentimento che temevo, si dipinse sul volto di Hannah.
Vi darò un pezzo di pane, disse, dopo una pausa, ma non possiamo ospitare una vagabonda.
Non è il caso.
Lasciatemi parlare con le signore.
Nemmeno per sogno.
Cosa potrebbero fare per voi?
E poi non dovreste andarvene in giro a quest’ora della notte.
Non sta bene. Ma dove andrò, se adesso voi mi cacciate via? Cosa farò?
Oh, sono sicura che sapete benissimo dove andare e cosa fare.
Pensate a comportarvi bene, nient’altro. Eccovi un penny, e adesso andate...
Un penny non può sfamarmi, e io non ho più la forza per camminare.
Non chiudete la porta... oh, non chiudetela, per amor del Cielo! Devo farlo, sennò mi piove dentro... Chiamate le signorine.
Fatemi parlare con loro...
Vi ho detto di no.
Voi non siete quella che volete sembrare, altrimenti non fareste tanto chiasso.
Andatevene!
Ma morirò se mi cacciate via.
Non credo proprio.
Per ronzare a quest’ora di notte attorno alle case della gente, non potete che avere cattive intenzioni.
Se avete dei complici nei paraggi, scassinatori o gente simile, ditegli pure che non siamo sole in casa.
C’è anche un uomo, e cani e fucili. E qui l’onesta quanto inflessibile domestica mi sbatté la porta in faccia e tirò il chiavistello dall’interno.
Fu il colpo di grazia.
Una fitta di dolore lancinante mi lacerò il cuore, uno spasimo di autentica disperazione mi palpitò nel petto.
Ero davvero esausta e non sarei riuscita a muovere nemmeno un passo.
Mi accasciai sul gradino bagnato davanti alla porta, gemetti, mi torsi le mani, piansi travolta dall’angoscia.
Oh, lo spettro della morte!
Oh, quell’ultima ora che si avvicinava in mezzo a tanto orrore!
E quest’isolamento, quest’esilio dai miei simili! Ahimè!
Non solo l’ancora della speranza, ma anche il sostegno della mia forza d’animo mi avevano abbandonata...
per un momento, almeno; ma quest’ultima cercai di recuperarla al più presto.
Non posso che morire, dissi, e credo in Dio. Cerchiamo di aspettare in silenzio che sia fatta la Sua volontà.
Queste parole non mi limitai a pensarle, ma le pronunciai; e ricacciando tutta la mia disperazione in fondo al cuore, feci uno sforzo per costringerla a rimanere lì, muta e ferma.
Tutti dobbiamo morire, prima o poi, disse una voce molto vicina, ma non tutti sono condannati a una morte lenta e prematura, come sarebbe la vostra se doveste perire qui di stenti.
Chi o che cosa parla?
domandai, atterrita da quel suono inaspettato e incapace ormai di sperare in un qualche aiuto.
C’era una sagoma vicino a me, ma la notte nera come la pece e la mia vista indebolita non mi permettevano di capire a chi appartenesse.
Il nuovo venuto bussò a lungo e con forza alla porta.
Siete voi, Mr St John?
gridò Hannah.
Sì, sì; aprite, presto! Come sarete bagnato e intirizzito, con una notte brutta come questa! Entrate...
le vostre sorelle sono in pensiero per voi e credo ci sia qualche malintenzionato che ronza intorno alla casa.
Poco fa, è venuta una mendicante...
guarda guarda, non se n’è ancora andata! È qui, a terra. Alzatevi!
Vergogna!
Via di qui, forza!
Zitta, Hannah!
Voglio parlare un attimo con questa donna.
Voi avete fatto il vostro dovere a mandarla via e adesso io farò il mio facendola entrare.
Ero nelle vicinanze e ho ascoltato la vostra conversazione.
Penso si tratti di un caso particolare...
devo perlomeno verificarlo. Signorina, alzatevi... prego, entrate pure!
Obbedii a fatica e mi ritrovai subito nella cucina linda e illuminata, proprio di fronte al focolare, tremante e in preda alla nausea, ma consapevole del mio aspetto estremamente spettrale e degli abiti fradici di pioggia.
Le due ragazze, Mr St John, loro fratello, e la vecchia domestica tenevano tutti gli occhi fissi su di me.
St John, chi è?
chiese qualcuno. Non lo so. L’ho trovata davanti alla porta, fu la risposta. Com’è bianca! disse Hannah.
Bianca come il gesso o come la morte, le fu risposto.
Fatela sedere, non si regge in piedi.
E difatti mi girava la testa e mi lasciai cadere, ma crollai sopra una sedia.
Ero ancora in me, ma in quel momento non riuscivo a parlare.
Forse un po’ d’acqua le farà bene.
Hannah, porta un bicchiere.
Ma è ridotta pelle e ossa.
Quant’è magra ed esangue! Sembra proprio un fantasma!
È malata o avrà soltanto fame?
È affamata, credo.
Hannah, c’è del latte?
Portamelo, insieme a un pezzo di pane.
Diana spezzò il pane, lo inzuppò nel latte e me lo accostò alle labbra.
Il suo volto era vicino al mio e vi lessi una pietà sincera, mentre il suo respiro un po’ affannoso rivelava un’anima compassionevole.
Anche le sue semplici parole Provate a mangiare furono come un balsamo per il mio cuore.
Sì...
provate, ripeté con dolcezza Mary; e le sue mani mi tolsero il cappello fradicio e mi sorressero la testa.
Assaggiai quello che mi offrivano, all’inizio a fatica e poi con voracità.
Non tutto in una volta... trattenetela, disse il fratello, per ora ha mangiato abbastanza. E allontanò la tazza di latte e il piatto con il pane.
Un altro po’, St John... guarda che occhi affamati! Per il momento basta così, sorella. Adesso cerca di farla parlare. Chiedile come si chiama.
Sentii di poter parlare e risposi: Mi chiamo Jane Elliott.
Per paura di essere scoperta, avevo già deciso di assumere un altro nome.
E dove vivete?
Dove sono i vostri cari?
Rimasi in silenzio.
Possiamo mandare a chiamare qualcuno che conoscete?
Scossi il capo.
Potete dirci qualcosa di voi?
Non so spiegare il perché, ma adesso che avevo varcato la soglia di questa casa e che mi trovavo faccia a faccia con chi l’abitava, non mi sentivo più un’emarginata e una vagabonda, rinnegata dall’umanità intera.
Trovai il coraggio di metter da parte la mendicante per riprendere il carattere e i modi di sempre.
Ancora una volta ritrovai me stessa e, quando St John mi chiese delle spiegazioni che, in quel momento, ero davvero troppo debole per dargli, dissi dopo una breve pausa: Signore, per questa sera non posso fornirvi spiegazioni dettagliate.
Ma allora, disse, che cosa vi aspettate che faccia per voi?
Nulla, risposi.
Le mie forze mi permettevano di dare solo risposte brevi.
Diana prese la parola: Volete dire, domandò, che vi abbiamo già dato l’aiuto di cui avevate bisogno?
E che adesso possiamo lasciarvi andare per la brughiera, in piena notte e sotto la pioggia?.
La guardai.
Aveva, pensai, un volto fuori dal comune, a un tempo volitivo e benevolo.
Ripresi subito coraggio.
E, rispondendo al suo sguardo compassionevole con un sorriso, dissi: Mi fido di voi.
Se fossi un cane randagio, senza padrone, so che non mi caccereste dal vostro focolare, stanotte.111 E quindi, non ho alcuna paura.
Fate di me e per me ciò che volete, ma dispensatemi dai lunghi discorsi... ho il fiato corto e quando parlo sento uno spasimo nel petto. Tutti e tre continuarono a osservarmi, senza dire una parola.
Hannah, disse infine Mr St John, per il momento lasciatela qui e non fatele domande.
Tra una decina di minuti datele il resto del latte e del pane. Mary e Diana, andiamo in salotto a discutere sul da farsi.
Uscirono.
Poco dopo una delle ragazze tornò, non saprei dire quale.
Una sorta di piacevole torpore s’era impadronito di me mentre stavo seduta accanto a quell’allegro fuoco.
Sottovoce, diede qualche direttiva a Hannah. A breve, con l’aiuto della domestica, riuscii a salire le scale.
Mi tolsero di dosso i vestiti bagnati e di lì a poco un letto caldo e asciutto mi accolse.
Ringraziai Dio, provando, pur in quell’inesprimibile prostrazione, un lampo di gioia riconoscente, e mi addormentai.
Capitolo XXIX Il ricordo dei tre giorni e delle tre notti che seguirono è molto confuso nella mia mente.
Di tutto questo lasso di tempo, riesco a rammentare solo alcune sensazioni, pochi pensieri coerenti e nessuna azione compiuta.
Sapevo di trovarmi in una piccola stanza e in un letto stretto.
Su quel letto mi pareva di esserci nata; vi giacevo immobile come un masso e strapparmi di lì sarebbe stato quasi come uccidermi.
Non mi rendevo conto dello scorrere del tempo, del passaggio dalla mattina al pomeriggio e dal pomeriggio alla sera. Quando qualcuno entrava o usciva dalla stanza, me ne accorgevo.
Riuscivo a distinguere chi fosse e a capire cosa dicesse, se mi stava vicino; ma non riuscivo a rispondere; dischiudere le labbra o muovermi mi era ugualmente impossibile.
Hannah, la domestica, era la mia visitatrice più assidua.
La sua presenza, però, mi disturbava.
Avevo la sensazione che avrebbe preferito vedermi andar via, che non comprendesse né me né la mia situazione, che fosse maldisposta nei miei confronti.
Diana e Mary facevano capolino nella camera una o due volte al giorno.
E quand’erano accanto al mio letto, sussurravano frasi di questo tipo: Abbiamo fatto benissimo a farla entrare.
Sì, l’avremmo di certo trovata morta davanti alla porta al mattino, se l’avessimo lasciata fuori tutta la notte.
Chissà quante ne ha passate. Avrà avuto strane disavventure, immagino...
povera vagabonda pallida ed emaciata!
Dal modo in cui parla, direi che non è una persona ignorante; il suo accento è privo d’inflessioni e gli abiti che si è tolta, seppur schizzati di fango e bagnati, erano quasi nuovi e di buona qualità.
Ha un viso particolare; anche scarno e sciupato com’è, mi piace.
Una volta recuperate la salute e le forze, dev’essere grazioso.
Nemmeno una volta, nei loro discorsi, udii una parola di pentimento per l’ospitalità offerta o di sospetto o di avversione nei miei confronti.
E ciò mi era di gran conforto. Mr St John venne a farmi visita soltanto una volta. Mi osservò e disse che il mio letargo era la reazione a una fatica eccessiva e prolungata. Affermò che era inutile mandare a chiamare un medico, che la natura, di sicuro, avrebbe fatto meglio di qualsiasi medicina, se lasciata libera di agire.
Disse che i miei nervi evidentemente erano stati messi a dura prova e l’intero sistema nervoso aveva bisogno di un periodo di assoluto riposo.
Non ero malata.
Riteneva che il mio recupero, una volta avviato, sarebbe stato abbastanza rapido. Tutte queste opinioni le espresse in poche parole, con una voce bassa e tranquilla.
E, dopo una pausa, aggiunse nel tono di un uomo poco abituato a commenti espansivi: Una fisionomia piuttosto insolita che non denota certo volgarità o degrado.
Tutt’altro, rispose Diana.
A dire il vero, St John, il mio cuore si è ormai affezionato a questa povera creaturina.
Sarebbe bello se potessimo continuare ad aiutarla per sempre.
Non credo proprio sia possibile, fu la risposta.
Scopriremo che è una qualche signorina che ha bisticciato con i suoi e che, poco giudiziosamente, è scappata di casa.
Se non è troppo testarda riusciremo, magari, a farla riappacificare con i suoi; ma ravviso nel suo volto i segni di una volontà tenace che mi rendono scettico sulla sua arrendevolezza.
Si fermò a osservarmi per qualche minuto, poi aggiunse: Sembra una ragazza assennata, ma di certo non è bella.
Ma è tanto malata, St John.
Malata o sana, resta sempre bruttina.
I suoi lineamenti sono del tutto privi della grazia e dell’armonia della bellezza. Il terzo giorno mi sentii meglio.
Il quarto riuscivo a parlare, a muovermi, a mettermi a sedere sul letto e a voltarmi.
Hannah, verso l’ora di cena, credo, mi aveva portato un po’ di farinata d’avena e del pane tostato.
Avevo mangiato con gusto: il cibo era buono, e non sapeva più di febbre, sapore che fino ad allora aveva avvelenato tutto ciò che ero riuscita a ingoiare.
Quando la donna se ne andò, mi sentii relativamente in forze e rinvigorita e finalmente, ormai sazia di riposo, provai il desiderio di muovermi.
Volevo alzarmi, ma cosa potevo indossare?
Non avevo che gli abiti zuppi e infangati con cui avevo dormito a terra ed ero caduta nella palude.
Mi vergognavo di presentarmi al cospetto dei miei benefattori conciata a quel modo.
Ma quell’umiliazione mi fu risparmiata.
Su una sedia a fianco del letto c’erano tutte le mie cose, pulite e asciutte.
Il mio abito di seta nera era appeso alla parete.
Le tracce di fango erano state eliminate, le pieghe lasciate dalla pioggia ben stirate: insomma, era tornato a essere un abito decente.
Anche le scarpe e le calze, lavate e lucidate, erano state rese presentabili.
Nella stanza c’era tutto il necessario per lavarsi e un pettine e una spazzola per sistemare i capelli.
Dopo una procedura estenuante, riposandomi ogni cinque minuti, riuscii a vestirmi.
Il vestito mi andava largo, tanto ero dimagrita, ma coprii le carenze con uno scialle e, ripreso un aspetto pulito e decoroso, sparita ogni macchiolina di quella sporcizia, ogni traccia di quel disordine che detestavo e che sembravano avvilirmi tanto, scesi piano la scala di pietra appoggiandomi alla balaustra, percorsi un corridoio stretto e basso e subito mi ritrovai in cucina.
Era piena dell’aroma del pane appena sfornato e del calore di un fuoco generoso.
Hannah stava infornando.
È risaputo che i pregiudizi di un cuore il cui terreno non è mai stato smosso né reso fertile dall’educazione siano i più difficili da sradicare, perché vi si abbarbicano tenaci come erbacce tra le pietre.
Hannah, all’inizio, si era mostrata fredda e rigida con me, ma ultimamente aveva iniziato ad addolcirsi un po’; e quando mi vide entrare pulita e ben vestita, addirittura mi sorrise.
Ma come? Vi siete già alzata?
disse.
Allora vi sentite meglio.
Sedetevi pure accanto al fuoco, sulla mia sedia, se volete.
Mi indicò la sedia a dondolo.
Mi sedetti e lei tornò alle sue faccende, lanciandomi di tanto in tanto uno sguardo con la coda dell’occhio.
Nell’estrarre alcune focacce dal forno, si volse verso di me e mi domandò bruscamente: Prima di venire qui, avevate mai mendicato?.
Sul momento quella domanda mi offese; ma, ricordandomi che non era il caso di arrabbiarsi e che in effetti dovevo esserle sembrata davvero una mendicante, le risposi con calma, ma non senza una marcata risolutezza: Vi sbagliate a credermi una mendicante.
Non sono una mendicante, non più di quanto lo siate voi o le vostre padroncine. Dopo una pausa, disse: Questo non lo capisco. Cioè, una casa non ce l’avete e manco la grana, no?.
Si può non avere né casa né grana senza essere mendicanti, nel senso che voi attribuite a questa parola.
I libri li leggete?
domandò subito dopo.
Sì, molti.
Ma in collegio ci siete mai stata?
In collegio ci sono stata otto anni.
Spalancò gli occhi.
E perché mai non vi guadagnate da vivere?
Me lo sono guadagnato finora e spero di guadagnarmelo ancora.
Cosa dovete farci con quell’uva spina?
domandai, vedendo che ne aveva in mano un cestino pieno.
Ci faccio le crostate. Passatemela, ve la pulisco io. No, no! Non voglio mica farvi lavorare. Ma devo pur far qualcosa.
Su, passatemela.
Acconsentì e mi portò persino uno strofinaccio pulito da mettermi sulle ginocchia, sopra il vestito: Sennò, disse, vi sporcate tutta.
Mi sa che non siete abituata alle faccende domestiche, lo vedo dalle vostre mani, osservò.
Forse che facevate la sarta?
No, vi sbagliate.
Ma ora poco importa quel che sono stata.
Non stiate più a scervellarvi su di me. Ditemi piuttosto come si chiama questa casa.
Alcuni la chiamano Marsh End, altri Moor House.
E il signore che abita qui si chiama Mr St John?
No, lui non abita qui; è qui solo di passaggio.
La sua casa è la parrocchia di Morton. Quel villaggio a poche miglia da qui?
Sì.
E che cosa fa?
Il parroco.
Ricordai la risposta della vecchia governante, alla canonica, quando le avevo chiesto di vedere il pastore.
Questa, quindi, è la casa di suo padre?
Già, il vecchio Mr Rivers abitava qui e così suo padre, suo nonno e il bisnonno pure, prima di lui.
Allora il nome del signore è St John Rivers?
Già, St John è il suo nome di battesimo.
E le sorelle si chiamano Diana e Mary Rivers?
Sì.
Il padre è morto? Morto tre settimane fa.
Gli è preso un colpo.
E non hanno la madre?
La signora è morta, da un bel pezzo.
E voi è da parecchio che vivete in questa casa?
Vivo qui da trent’anni.
Li ho tirati su tutti e tre io.
Questo prova che siete una domestica onesta e fedele. Questo ve lo riconosco, anche se avete avuto la scortesia di chiamarmi mendicante. Ancora una volta mi fissò con uno sguardo meravigliato.
Credo, disse, che sul vostro conto mi sono proprio sbagliata; ma ci sono in giro così tanti farabutti...
mi dovete perdonare.
E anche se, continuai, con una certa severità, mi avete sbattuto la porta in faccia in una notte in cui non avreste dovuto lasciar fuori neppure un cane.
È stata una cattiveria bell’e buona, è vero. Ma che deve fare una povera donna?
In quel momento pensavo più a quelle bambine che a me...
poverette! Non hanno nessuno al mondo che le accudisce, hanno solo me.
È meglio stare attenti.
Per qualche minuto mantenni un silenzio solenne.
Non dovete giudicarmi troppo severamente, osservò lei di nuovo.
Certo che vi giudico severamente, dissi, e ve ne spiegherò anche la ragione: non tanto perché vi siete rifiutata di accogliermi o mi avete scambiata per un’imbrogliona, ma perché proprio adesso mi avete quasi rimproverato di non avere né ‘grana’ né casa.
Alcune delle persone migliori che siano mai vissute sulla faccia della terra sono state povere e derelitte come me; e se vi professate cristiana non dovreste considerare la povertà come un delitto.
No... lo so che non dovrei, disse, me lo dice sempre anche Mr St John. Lo so che ho sbagliato... ma adesso ho tutta un’altra idea sul vostro conto.
Mi sembrate proprio una donnina perbene. E sia, vi perdono.
Stringiamoci la mano.
Mise la sua mano infarinata e callosa nella mia; un altro sorriso, ancora più cordiale, le illuminò il volto ruvido e da quel momento diventammo amiche.
A Hannah, evidentemente, piaceva molto chiacchierare.
Mentre pulivo la frutta e lei preparava l’impasto per le crostate, continuò a raccontarmi altri particolari sul padrone e la padrona defunti e sui suoi bambini, come chiamava i tre figli.
Il vecchio Mr Rivers, mi disse, era un uomo semplice ma distinto, e di una famiglia antica come poche.
Marsh End apparteneva ai Rivers fin da quando era stata costruita, vale a dire affermò la domestica da circa duecento anni, anche se sembrava un posto piccolo e umile, niente a che vedere con la grande villa di Mr Oliver, nella valle di Morton.
Però il padre di Bill Oliver era un operaio a cottimo nella fabbrica di aghi, mentre i Rivers erano signori fin dal tempo del re Enrico, come tutti potevano vedere consultando i registri nella sagrestia della chiesa di Morton.
Ammise poi che il vecchio padrone alla fine era come tutti gli altri, niente di eccezionale; andava matto per la caccia, la campagna e roba del genere.
La padrona no, lei era diversa.
Era un’appassionata lettrice e studiava molto, e i ragazzi avevano preso da lei.
Da quelle parti, non c’era e non c’era mai stato nessuno come loro; si erano appassionati allo studio, tutti e tre, fin da quando avevano cominciato a parlare; ed erano sempre stati tipi particolari.
Mr St John, da ragazzo, era voluto andare in seminario e farsi prete; mentre le ragazze, appena finita la scuola, si erano cercate un posto come istitutrici. Il padre, si diceva, qualche anno addietro aveva perso una grossa somma di denaro a causa di un uomo di cui si era fidato e che poi era andato in fallimento.
E siccome non era abbastanza ricco per dare alle figlie la dote, avevano dovuto pensarci da sole. Era da tanto che non passavano un po’ di tempo a casa e adesso erano venute soltanto per qualche settimana in seguito alla morte del padre. Ma amavano molto Marsh End e Morton, tutte quelle brughiere e le colline all’intorno. Erano state a Londra e in molte altre grandi città, ma dicevano sempre che non c’era un posto bello come casa loro; e poi si volevano tanto bene... non avevano mai litigato né si erano mai prese per i capelli. Una famiglia così unita non si era mai vista.
Quand’ebbi finito di pulire l’uva spina, chiesi dove fossero in quel momento le due signorine e il fratello. Sono andati a fare una passeggiata a Morton, ma saranno di ritorno per il tè, fra una mezz’ora.
E infatti tornarono in una mezz’ora, come aveva previsto Hannah.
Entrarono dalla porta della cucina. Mr St John, quando mi vide, mi salutò con un semplice cenno del capo e passò oltre; le due ragazze si fermarono.
Mary, con poche parole gentili e posate, si disse contenta di vedermi abbastanza in forze da poter scendere dabbasso; Diana mi prese la mano e scosse la testa.
Prima di scendere, avreste dovuto aspettare il mio permesso, disse.
Siete ancora tanto pallida...
e così magra! Povera piccina! Povera ragazza!
La voce di Diana suonava al mio orecchio come il tubare di una colomba.
Aveva due occhi che mi deliziavano, quando li incontravo.
Tutto il suo volto mi appariva pieno di fascino.
Anche Mary aveva un’aria intelligente e i suoi lineamenti erano altrettanto graziosi, ma aveva un carattere più riservato e i suoi modi, seppur gentili, erano più distaccati.
L’aspetto e il tono di Diana erano improntati a una certa autorità: a quanto pareva, era una donna volitiva.
Mi veniva naturale sottomettermi di buon grado a una personalità salda e autorevole come la sua e piegarmi, quando la coscienza e la dignità me lo consentivano, a una volontà tanto fattiva.
E cosa state facendo qui?
continuò.
Non è posto per voi.
Mary e io stiamo spesso in cucina perché a casa ci piace essere libere, a nostro agio...
ma voi siete un’ospite e dovete stare in salotto. Sto benissimo qui.
Niente affatto, con Hannah che sfaccenda per la stanza e vi infarina tutta!
E poi, fa troppo caldo qui per voi, intervenne Mary.
Certo, aggiunse la sorella.
Su, da brava, dateci retta.
E continuando a tenermi per mano mi fece alzare e mi condusse nella stanza interna. Sedetevi qui, disse, facendomi accomodare sul divano, mentre noi ci togliamo il cappotto e prepariamo il tè.
È un altro dei privilegi di cui godiamo nella nostra casetta nella brughiera, quello di prepararci da sole i pasti quando ne abbiamo voglia, o quando Hannah è impegnata a fare il pane o la birra, a lavare i panni o stirare.
Chiuse la porta, lasciandomi sola con Mr St John che mi stava seduto davanti, con un libro o un giornale in mano.
Osservai prima il salotto e poi chi l’occupava.
Il salotto era una stanza piuttosto piccola, ammobiliata con grande semplicità, ma pulita e ordinata, e quindi accogliente.
Le sedie in stile antico erano davvero lucenti e il tavolo in legno di noce brillava come uno specchio.
Alcuni strani ritratti antichi di uomini e donne di altri tempi decoravano le pareti tinte; una credenza a vetri conteneva alcuni libri e un vecchio servizio di porcellana.
Nella stanza c’era solo il necessario, nessun articolo moderno salvo un supporto per cestini da lavoro e uno scrittoio da signora in palissandro, posati su un tavolino.
Tutto, là dentro, compresi il tappeto e le tende, aveva l’aria di essere usato ma ben tenuto.
Mr St John, che sedeva immobile come uno dei quadri polverosi appesi alle pareti, con gli occhi fissi sulla pagina che leggeva e le labbra mute e sigillate, poteva essere esaminato abbastanza con agio.
Fosse stato una statua anziché un uomo, non avrebbe potuto essere osservato con più facilità. Era giovane, forse tra i ventotto e i trent’anni, alto e slanciato. Il suo volto calamitava lo sguardo; era un volto greco, dal profilo perfetto, con un naso dritto, classico, e la bocca e il mento da attico. Capita di rado che un volto inglese ricordi così da vicino i modelli antichi.
Era naturale che fosse stato colpito dall’irregolarità dei miei lineamenti, visto che i suoi erano così armoniosi.
Gli occhi erano grandi e azzurri, con ciglia brune; la fronte spaziosa, bianca come l’avorio, era in parte coperta da qualche ricciolo biondo e ribelle.
È un ritratto amabile, non è vero, lettore?
Tuttavia, la persona a cui si riferisce non dava l’impressione di avere una natura amabile, arrendevole, sensibile e neppure placida.
Sebbene fosse seduto tranquillo e immobile, c’era qualcosa intorno alle narici, nella linea della bocca e della fronte che, a mio avviso, rivelava una certa inquietudine, durezza o impulsività.
Non mi disse una parola e non mi rivolse neppure uno sguardo, finché non tornarono le sorelle.
Diana, che andava e veniva per preparare il tè, mi portò un dolce appena sfornato.
Mangiatene un po’, su, disse, avrete fame.
Hannah mi ha detto che da questa mattina non avete mangiato altro che qualche cucchiaio di farinata d’avena.
Non lo rifiutai, perché mi si era risvegliato l’appetito e adesso avevo una gran fame.
Mr Rivers chiuse il libro, s’avvicinò al tavolo e, nel sedersi, mi puntò addosso i suoi occhi azzurri, che sembravano dipinti.
Nel suo sguardo, adesso, vi era una decisione così poco cerimoniosa, una risolutezza così indagatrice e ferma da farmi capire che, se fino ad allora non mi aveva osservata, non era stato per antipatia ma per una volontà ben precisa.
Avete molto appetito, disse.
Sì, signore.
È mia abitudine, lo è sempre stata, rispondere d’istinto alle domande brevi con risposte altrettanto brevi, con semplicità alle domande dirette.
È stato un bene che un po’ di febbre vi abbia costretta ad astenervi dal cibo, negli ultimi tre giorni.
Sarebbe stato pericoloso cedere subito agli stimoli della fame. Ora potete mangiare, ma sempre con moderazione.
Spero di non dovermi nutrire a lungo a vostre spese, signore, fu la mia risposta goffa e poco educata.
No, disse con freddezza, quando ci avrete dato l’indirizzo dei vostri cari, li contatteremo e voi potrete tornare a casa.
Questo, ve lo dico in tutta franchezza, non posso farlo perché non ho né casa né parenti.
I tre mi guardarono, ma senza diffidenza. Non scorsi alcun sospetto nei loro sguardi, ma piuttosto curiosità. Mi riferisco in particolare alle ragazze.
Gli occhi di St John, sebbene limpidi nel senso letterale del termine, in senso figurato erano impenetrabili.
Sembrava li usasse più come strumento per indagare i pensieri altrui che come specchio per rivelare i propri.
Tale combinazione di perspicacia e riserbo era volta, decisamente, più a imbarazzare che a incoraggiare. Intendete dire, domandò, che siete del tutto sola e senza nessuno al mondo?
Proprio così.
Non ho nessun legame che mi unisca a un altro essere vivente e nessun diritto a essere ammessa sotto un tetto in tutta l’Inghilterra.
Una posizione davvero strana, alla vostra età!
A questo punto vidi il suo sguardo dirigersi sulle mie mani, posate sul tavolo davanti a me.
Mi chiesi cosa vi cercasse. Le sue parole me lo spiegarono subito. Non siete mai stata sposata?
Siete ancora nubile?
Diana si mise a ridere.
Andiamo, St John, avrà al massimo diciassette o diciotto anni, disse.
Ne ho quasi diciannove, ma non sono sposata.
No.
Sentii una vampata di calore salirmi alle guance.
L’allusione al matrimonio aveva risvegliato in me ricordi amari e penosi. Tutti e tre si accorsero del mio imbarazzo e del mio turbamento.
Diana e Mary vollero trarmi d’impaccio distogliendo gli occhi dal mio volto in fiamme, ma il fratello, più freddo e severo, continuò a fissarmi finché l’emozione che mi aveva smosso dentro non mi riempì gli occhi di lacrime, oltre a farmi arrossire.
Dove siete vissuta finora?
domandò.
Sei troppo indiscreto, St John, mormorò Mary a voce bassa; ma lui si chinò sul tavolo e pretese una risposta con un secondo sguardo fermo e penetrante.
Il nome del luogo in cui ho vissuto e delle persone con cui vivevo è un segreto, risposi tagliando corto.
Un segreto che, secondo me, avete tutto il diritto di serbare, se così preferite, sia con St John sia con chiunque altro, osservò Diana.
Però, se non so nulla di voi né della vostra storia, come faccio ad aiutarvi?
disse lui. E voi avete bisogno d’aiuto, o sbaglio?
Ne ho bisogno, signore, e cerco urgentemente un vero filantropo che mi aiuti a trovare un lavoro che sia in grado di fare, ottenendo così un compenso che mi basti per vivere, anche se modestamente.
Se sono o no un vero filantropo, questo non lo so; ma sono disposto a fare tutto quello che posso per aiutarvi a realizzare un proposito così onesto.
Perciò, cominciate col dirmi cosa siete abituata a fare e cosa siete in grado di fare.
Avevo finito di bere il tè.
E dopo quella bevanda mi sentivo davvero ristorata, come un gigante dopo un boccale di vino: diede nuovo tono ai miei nervi sfilacciati e mi mise in condizione di rivolgermi con fermezza a quel giudice giovane e acuto.
Mr Rivers, dissi, rivolgendomi a lui e guardandolo in faccia senza alcuna diffidenza, proprio come lui guardava me, voi e le vostre sorelle mi avete reso un grande servigio, il più grande che un uomo possa rendere al suo simile: con la vostra generosa ospitalità, mi avete salvata dalla morte.
Questo nobile gesto nei miei riguardi vi conferisce un diritto illimitato alla mia gratitudine e un diritto, entro certi limiti, alla mia confidenza.
Della vagabonda che avete accolto, vi racconterò tutto quello che posso rivelare senza compromettere la pace del mio spirito e la mia incolumità, morale e fisica, e quella degli altri.
Sono un’orfana, figlia di un pastore di chiesa.
I miei genitori morirono prima che io potessi conoscerli.
Fui allevata da una famiglia che mi prese a carico ed educata in un istituto di carità.
Vi dirò anche il nome di questa istituzione, dove ho trascorso sei anni come allieva e due come insegnante: è l’Orfanotrofio di Lowood, nella Contea di ***.
Ne avete mai sentito parlare, Mr Rivers? Il reverendo Robert Blocklehurst ne è l’amministratore.
Ho sentito parlare di Mr Blocklehurst e ho visitato la scuola. Ho lasciato Lowood circa un anno fa per fare l’istitutrice in una famiglia. Il posto era buono e io ero contenta. Ma quattro giorni fa, prima che capitassi qui, mi sono vista costretta a lasciarlo.
Le ragioni della mia partenza non posso e non sono tenuta a spiegarvele.
Sarebbe inutile, oltre che pericoloso, e stentereste a crederci. Non è stata colpa mia.
Sono innocente esattamente come voi tre.
Ma, di certo, sono infelice e continuerò a esserlo, per molto tempo, perché la catastrofe che mi ha strappato da una casa dove avevo trovato il paradiso è stata insieme strana e terribile.
Nel pianificare la mia fuga, ho tenuto conto di due cose soltanto: la rapidità e la segretezza.
E per assicurarmele, sono stata costretta a lasciarmi alle spalle tutto quello che possedevo, salvo un piccolo pacco che, nella fretta e nella concitazione del momento, ho dimenticato sulla diligenza che mi ha condotto a Whitcross.
Così sono giunta in questa regione senza un soldo, senza più nulla. Ho dormito due notti all’aria aperta e ho vagato per due giorni senza mai varcare la soglia di una casa.
In quell’arco di tempo ho toccato cibo solo due volte; e la fame, lo sfinimento e la disperazione mi avevano ridotta allo stremo quando voi, Mr Rivers, mi avete impedito di morire di stenti davanti alla vostra porta e mi avete offerto riparo sotto il vostro tetto.
Sono consapevole di tutto quello che, da allora, le vostre sorelle hanno fatto per me, perché durante il mio apparente torpore non ero del tutto incosciente...
e alla loro spontanea, genuina e generosa compassione sono legata dallo stesso debito che mi lega alla vostra carità evangelica. Adesso, St John, non farla parlare più, disse Diana, quando mi interruppi, non è ancora in grado di reggere certe emozioni.
Venite a sedervi sul divano, Miss Elliott. Nel sentirmi chiamare a quel modo, involontariamente trasalii. Avevo dimenticato il mio nome falso.
Mr Rivers, a cui non sfuggiva nulla, se ne accorse subito.
Avete detto di chiamarvi Jane Elliott, dico bene?
osservò.
Sì, l’ho detto; ed è il nome con cui è opportuno che mi chiamiate, per il momento, ma non è il mio vero nome e, quando l’ho sentito pronunciare, mi è sembrato strano.
Non volete dirci il vostro nome vero?
No; la mia paura più grossa è di essere scoperta, così evito qualunque rivelazione possa mettermi a rischio.
Sono assolutamente d’accordo con voi, disse Diana.
E adesso, fratello, lasciala in pace per un po’.
Ma St John, dopo aver riflettuto qualche istante, riprese più imperturbabile e sagace che mai.
Non vorreste approfittare a lungo della nostra ospitalità e desiderate, a quanto vedo, affrancarvi il prima possibile dalla compassione delle mie sorelle e, soprattutto, dalla mia carità ; volete essere indipendente, dico bene?
Dite bene. È quello che ho appena detto. Datemi da lavorare o aiutatemi a cercare lavoro.
Ora come ora, è tutto ciò che vi chiedo; e poi mettetemi anche nella più umile capanna, ma fino ad allora permettetemi di restare qui.
Tremo all’idea di sperimentare di nuovo gli orrori di una miseria a cielo aperto. Certo che rimarrete qui, disse Diana, posandomi sul capo la sua mano bianca.
Dovete rimanere, ripeté Mary, con quel tono sincero e riservato che le era proprio.
Le mie sorelle, come vedete, sono contente di trattenervi qui, disse Mr St John, come sarebbero contente di trattenere e prendersi cura di un uccellino mezzo assiderato, sbattuto contro i vetri della finestra da un vento invernale.
Per quanto mi riguarda, sono più incline a mettervi in condizione di mantenervi da sola e cercherò di aiutarvi in tal senso; ma sappiate che la mia sfera d’azione è limitata.
Non sono che il pastore di una povera parrocchia di campagna: il mio aiuto sarà per forza molto modesto.
E se voi tendete a disprezzare i lavori umili,112 allora cercatevi un aiuto più valido di quello che posso offrirvi io.
Ha già detto che è disposta a fare qualsiasi lavoro onesto di cui sia capace, rispose Diana al posto mio, e sai bene, St John, che non ha altre persone a cui chiedere aiuto: deve per forza affidarsi a un tipo scontroso come te.
Farò la sarta, la cucitrice di biancheria, la domestica o la bambinaia, se non c’è di meglio, risposi.
Bene, disse Mr St John, senza scomporsi per niente.
Se questi sono i vostri propositi, vi prometto che vi aiuterò, con i miei tempi e a modo mio.
Riprese il libro che stava leggendo prima del tè.
Io mi ritirai quasi subito, perché le mie forze non mi permettevano di parlare e restare alzata più a lungo.
Capitolo XXX Più conoscevo gli abitanti di Moor House, più mi piacevano.
In pochi giorni mi sentii abbastanza forte da poter stare in piedi tutto il giorno e talvolta uscire a passeggio. Potevo unirmi a Diana e Mary in tutte le loro occupazioni, conversare con loro quanto volevo e aiutarle quando e dove me lo permettevano.
La loro compagnia era un piacere oltre che un toccasana, un piacere che gustavo adesso per la prima volta e che nasceva da una perfetta affinità di gusti, sentimenti e principi.
Mi piaceva leggere gli stessi libri che piacevano a loro; ciò che le divertiva deliziava anche me; ciò che suscitava la loro approvazione, io lo consideravo con profondo rispetto.
Amavano la loro casa sperduta nella landa.
E anch’io percepivo il fascino potente e duraturo di quell’edificio grigio, piccolo e antico, con il suo tetto basso, le finestre a losanga, le mura sgretolate, il viale di abeti centenari cresciuti sghembi sotto la furia dei venti di montagna, il giardino scuro di tassi e agrifogli, dove riuscivano a sbocciare soltanto i fiori più resistenti.
Erano profondamente legate alla brughiera purpurea che si stendeva dietro e attorno alla loro abitazione, alla profonda vallata in cui scendeva il sentiero sassoso che partiva dal cancello e si faceva strada prima fra distese di felci e poi tra i pochi e magri pascoli che costeggiavano le lande d’erica e nutrivano un gregge di grigie pecore di brughiera con i loro agnellini dal muso lanoso.
Erano legate, ripeto, a questo paesaggio da un affetto viscerale e partecipe. Io comprendevo quel sentimento e ne condividevo la forza e la sincerità.
Riconoscevo il fascino di quel luogo.
Sentivo che quella solitudine era sacra e i miei occhi seguivano incantati il saliscendi di quelle alture e di quei picchi, e contemplavano l’intensità e la varietà dei colori di cui il muschio, le eriche, i tappeti fioriti, le felci lucenti e le rocce granitiche levigate rivestivano le cime e le valli.
Tutte queste cose erano per me esattamente quello che erano per loro: altrettante pure e dolci fonti di gioia.
Il vento sferzante e le brezze leggere, i giorni burrascosi e quelli sereni, le ore dell’alba e del tramonto, le notti di luna e quelle nuvolose di queste regioni destavano in me lo stesso fascino che in loro e avvolgevano i miei sensi con lo stesso, identico incanto.
Fra le mura domestiche, l’intesa era ugualmente perfetta.
Erano entrambe molto più raffinate e istruite di me; ma io le seguivo con zelo sul sentiero della conoscenza che loro avevano percorso prima di me. Divoravo i libri che mi prestavano ed era per me un piacere immenso discutere con loro, alla sera, di quello che avevo letto durante il giorno.
I miei pensieri collimavano con i loro, le mie opinioni coincidevano con le loro: insomma, eravamo d’accordo in tutto e per tutto.
Se nel nostro trio c’era una che eccelleva sulle altre, un capo, quella era di certo Diana.
Fisicamente, mi superava di molto: era bella e forte.
C’era in lei una forza istintiva, un’energia vitale che scorreva tanto copiosa e potente da suscitare la mia meraviglia e al contempo trascendere la mia comprensione.
All’inizio della serata chiacchieravo un po’, ma, dopo il primo slancio di vivacità ed eloquenza, mi sedevo volentieri su uno sgabello ai piedi di Diana, appoggiavo la testa sulle sue ginocchia e ascoltavo ora lei, ora Mary, mentre approfondivano l’argomento che io avevo appena sfiorato.
Diana si offrì d’insegnarmi il tedesco.
Era bello imparare da lei: vedevo che il ruolo di insegnante le piaceva e le si adattava, come a me piaceva e s’adattava il ruolo di scolara.
Le nostre nature combaciavano perfettamente, così ne nacque un forte affetto reciproco.
Scoprirono che sapevo disegnare e mi misero subito a disposizione le loro matite e le scatole dei colori.
La mia abilità, in questo campo superiore alla loro, le sorprese e le incantò.
Mary stava a guardarmi per ore intere; poi volle prendere lezioni e si dimostrò un’allieva docile, intelligente e assidua.
Le occupazioni erano tante e piacevoli, la compagnia ottima, così i giorni passarono come fossero ore, le settimane come giorni.
Quanto a St John, l’intimità che era sorta con tanta spontaneità e immediatezza tra me e le sorelle non si estese anche a lui.
Una delle ragioni di questa distanza era che stava relativamente poco in casa; gran parte del suo tempo era dedicata a visitare i malati e i poveri disseminati nel territorio della sua parrocchia.
Non c’era condizione climatica che ostacolasse queste sue escursioni pastorali: con la pioggia o col sole, dopo aver dedicato qualche ora del mattino ai suoi studi, prendeva il cappello e, seguito da Carlo, il vecchio pointer di suo padre, usciva per la sua missione di carità o dovere non so bene cosa fosse per lui.
A volte, quando il tempo era particolarmente cattivo, le sorelle avanzavano rimostranze.
E allora lui diceva, con un sorriso tutto suo, più grave che lieto: Se permetto che una folata di vento o qualche goccia di pioggia mi distolgano da questi facili compiti, come faccio a prepararmi, con un’indolenza del genere, all’avvenire che mi propongo?.
Diana e Mary, in genere, a questa domanda rispondevano con un sospiro e restavano qualche istante assorte, prese da pensieri apparentemente tristi.
Ma, oltre alle sue frequenti assenze, c’era un’altra barriera che ostacolava la nostra amicizia, e cioè la sua indole, che mi sembrava riservata, astratta e persino cupa.
Zelante nell’adempimento dei suoi doveri pastorali, irreprensibile per condotta e abitudini, non pareva tuttavia godere di quella serenità di spirito e di quell’intima letizia che dovrebbero essere la ricompensa di un vero cristiano e di un filantropo praticante.
Spesso, di sera, quando stava seduto vicino alla finestra davanti al suo tavolo e alle sue carte, smetteva di leggere e di scrivere, poggiava il mento sulla mano e si abbandonava a chissà quali pensieri; ma che fossero pensieri che lo preoccupavano e lo agitavano lo si poteva intuire dai frequenti lampi che gli attraversavano gli occhi e dal dilatarsi e restringersi delle pupille.
Credo, inoltre, che la Natura non fosse per lui quel tesoro di delizie che era per le sorelle.
Una volta, e una volta soltanto in mia presenza, ammise apertamente di subire il fascino selvaggio delle colline e di provare un innato affetto per il tetto scuro e le mura antiche che chiamava casa; ma c’era più malinconia che piacere nel tono e nelle parole con cui espresse questo sentimento.
Non diede mai l’impressione di percorrere la brughiera per amore del suo silenzio lenitivo, né per scoprire o gustare i mille rilassanti piaceri che poteva offrire.
Poco comunicativo com’era, passò qualche tempo prima che mi si presentasse l’opportunità di misurare la sua intelligenza.
Cominciai a farmene un’idea la prima volta che lo sentii predicare nella sua chiesa a Morton.
Vorrei saper descrivere quel sermone, ma va oltre le mie capacità. Non riesco nemmeno a rendere fedelmente l’effetto che produsse su di me.
Cominciò con un tono pacato e anche nel tono di voce e nella dizione, a dire il vero, conservò dall’inizio alla fine una certa pacatezza. Uno zelo ardente e sincero, eppure rigorosamente frenato, animò presto la sua chiara cadenza e agitò il suo linguaggio fino a renderlo vibrante.
Si fece più forte, compresso, concentrato e controllato.
La potenza dell’oratore faceva fremere il cuore e sbalordiva la mente, ma né l’uno né l’altra ne erano pacificati.
C’era in quell’eloquenza, dentro ogni singola parola, una strana amarezza, un’assenza totale di dolcezza consolatrice; vi ricorrevano, con cupa frequenza, severe allusioni alle dottrine calviniste elezione, predestinazione, dannazione e ogni riferimento a questi temi suonava come una sentenza pronunciata dal fato.
Quand’ebbe terminato, invece di sentirmi meglio, confortata e illuminata dal suo discorso, provai una tristezza indicibile, perché mi pareva chissà se anche gli altri avevano avuto la mia stessa impressione che le parole che aveva pronunciato sgorgassero da profondità in cui si erano sedimentate torbide fecce di insoddisfazione, in cui si agitavano impulsi impuri di desideri repressi e aspirazioni inquietanti.
Ero sicura che St John, con la sua vita pura, coscienziosa e zelante, non avesse ancora trovato quella pace divina che travalica ogni comprensione umana.113 Non l’aveva trovata, pensavo, più di quanto non la trovavo io con i miei rimpianti segreti e tormentati per il mio idolo infranto e i miei Elisi perduti, rimpianti di cui ultimamente ho evitato di parlare ma che mi possedevano e mi tiranneggiavano senza pietà.
Intanto era passato un mese.
Diana e Mary avrebbero presto lasciato Moor House, per ritornare a una vita e a un ambiente molto diversi che le attendevano; facevano le istitutrici in una grande e moderna città dell’Inghilterra del Sud.
Entrambe lavoravano presso famiglie i cui membri, ricchi e orgogliosi, le consideravano soltanto umili dipendenti, ignorando e non curandosi delle loro doti naturali e apprezzando soltanto le loro capacità acquisite, nella stessa misura in cui apprezzavano l’abilità della cuoca o il buon gusto della guardarobiera. Mr St John non mi aveva ancora detto nulla circa l’impiego che aveva promesso di procurarmi; ma ormai urgeva che io trovassi una qualsiasi occupazione.
Una mattina, rimasta sola con lui in salotto per qualche minuto, mi arrischiai ad avvicinarmi al vano della finestra, consacrato a mo’ di studio dal suo tavolo, dalla sedia e dallo scrittoio, e stavo per parlargli, pur senza sapere esattamente con quali parole formulare la mia domanda, perché è sempre difficile rompere il ghiaccio del riserbo che ricopre nature come la sua, quand’ecco che mi tolse d’impaccio, prendendo lui per primo la parola.
Vedendomi avvicinare, alzò lo sguardo e mi disse: Avete qualche domanda da farmi?.
Sì, vorrei sapere se avete sentito di qualche lavoro per me.
Tre settimane fa, ho trovato, o progettato, qualcosa per voi; ma, poiché mi sembrava che qui vi trovaste bene e vi rendeste anche utile, dato che le mie sorelle vi si erano evidentemente affezionate e la vostra compagnia le riempiva di un piacere davvero raro, ho pensato che non fosse il caso di separarvi, visto che insieme eravate così felici, almeno finché la loro imminente partenza da Marsh End non rendesse necessaria anche la vostra.
Partiranno fra tre giorni, vero?
dissi.
Sì, e quando se ne saranno andate, io ritornerò alla canonica di Morton, Hannah verrà con me e questa vecchia casa verrà chiusa.
Restai qualche istante in attesa, aspettandomi che riprendesse l’argomento affrontato prima; ma sembrava che i suoi pensieri avessero preso un’altra direzione. Il suo sguardo assorto mi faceva capire che era altrove, lontano da me e dal mio problema. Fui costretta a richiamarlo al tema che, per forza di cose, mi stava tanto a cuore e mi teneva in ansia.
A che impiego avevate pensato, Mr Rivers?
Spero che questo ritardo non abbia compromesso la possibilità di ottenerlo.
Oh, no! È un impiego che dipende soltanto da me. Basta che io ve lo proponga e voi lo accettiate. Si fermò di nuovo, come riluttante a continuare.
Cominciai a spazientirmi; qualche moto d’irrequietezza e un’occhiata ansiosa e perentoria gli fecero capire il mio stato d’animo meglio di quanto avrebbero potuto fare le parole, e con minore imbarazzo.
Non siate così impaziente di avere una risposta, disse, lasciate che vi dica con franchezza che non ho niente di interessante o vantaggioso da offrirvi.
Prima di spiegarmi, devo pregarvi di ricordare quel che vi ho detto chiaramente fin dall’inizio: l’aiuto che avrei potuto darvi sarebbe stato quello del cieco allo zoppo.
Sono povero; quando avrò pagato i debiti di mio padre, tutto ciò che mi resterà del suo patrimonio sarà questa fattoria fatiscente, quella fila di abeti mezzi sghembi sul retro e quell’appezzamento di brughiera con gli alberi di tasso e i cespugli di agrifoglio sul davanti.
Non sono una persona in vista. Quello dei Rivers è un nome antico, ma degli unici tre discendenti del casato, due si guadagnano il pane in casa d’altri e il terzo si considera straniero alla sua terra natia, non solo in vita ma anche nella morte.
Sì, e si ritiene deve ritenersi onorato di tale sorte e non aspetta altro che il giorno in cui gli verrà deposta sulle spalle la croce della separazione dai vincoli della carne e il Capo di quella chiesa militante, di cui egli è un umilissimo membro, pronuncerà le parole: ‘Alzati e seguimi!’.
St John disse queste parole con voce calma e profonda, come se pronunciasse un sermone, senza nessun rossore sulle guance e con uno sguardo pervaso di scintillante fulgore. Continuò: E visto che sono povero e non in vista, non posso offrirvi che un lavoro povero e modesto. Voi magari lo giudicherete persino degradante.
Noto infatti che avete abitudini che la gente di mondo definirebbe raffinate, i vostri gusti tendono all’ideale e siete perlomeno vissuta tra persone bene educate; ma io sono convinto che nessun lavoro sia degradante, se migliora il genere umano.
Ritengo che più arido e incolto è il suolo che il bracciante cristiano è chiamato a dissodare, più scarso è il compenso del suo duro lavoro, più grande è l’onore.
In circostanze del genere, il suo è il destino del pioniere e i primi pionieri del Vangelo sono gli apostoli, il loro capo Gesù, il Redentore in persona.
E quindi?
dissi, quando si fermò di nuovo. Andate avanti. Mi guardò, prima di continuare.
Sembrava leggere facilmente nel mio volto, come se forme e lineamenti fossero lettere in una pagina scritta.
Le conclusioni tratte da quest’esame le espresse in parte nelle frasi che seguirono.
Sono convinto che accetterete il posto che vi offro, disse, e che per un po’ lo terrete, ma non per sempre, non più a lungo di quanto io possa mantenere il limitato e limitante, il tranquillo e defilato ufficio di parroco di campagna; perché la vostra natura è di una lega inconciliabile con la tranquillità, proprio come la mia, sebbene di un genere diverso.
Spiegatevi, lo incalzai, vedendo che indugiava di nuovo.
Vi spiego subito, così vi renderete conto di quanto sia magra, banale e tarpante la mia proposta.
Non rimarrò ancora a lungo a Morton, ora che mio padre non c’è più e io sono padrone di me stesso.
Con tutta probabilità, lascerò questo posto nel giro di un anno; ma fintanto che rimarrò qui, spenderò ogni mia energia per migliorarlo.
Morton, quando sono arrivato due anni fa, non aveva una scuola. I figli dei poveri erano esclusi da ogni possibilità di migliorare la propria condizione. Ne ho fondata una per i ragazzi e adesso vorrei aprirne un’altra per le ragazze.
A questo scopo ho preso in affitto un locale con annessa una casetta di due stanze per la maestra.
Il suo salario sarà di trenta sterline l’anno, la casa è già ammobiliata, in modo molto semplice ma con tutto il necessario, grazie alla generosità di una signorina, Miss Oliver, unica figlia del mio unico parrocchiano ricco, Mr Oliver, proprietario di una fabbrica di aghi e della fonderia a valle.
La stessa signorina provvede alle spese per l’educazione e il vestiario di un’orfana dell’ospizio a condizione che la ragazza aiuti la maestra nelle faccende domestiche e nelle pulizie della scuola che i suoi doveri d’insegnante le impediranno di compiere da sé.
Volete essere voi questa insegnante?
Mi pose la domanda in modo un po’ precipitoso, come se quasi si aspettasse un rifiuto sdegnato o almeno sprezzante.
Certo non conosceva abbastanza le mie idee e i miei sentimenti, anche se in parte li intuiva, e non poteva quindi sapere come avrei accolto quella proposta.
Era senz’altro un lavoro modesto, ma mi offriva ciò di cui avevo bisogno: un rifugio sicuro. Era anche faticoso, ma, in confronto a quello di istitutrice in una casa ricca, mi garantiva una certa indipendenza; e la paura di dover servire degli estranei mi s’insinuava nel cuore come un pugnale. Non era un lavoro ignobile o indegno, né intellettualmente degradante.
Così presi la mia decisione. Vi ringrazio per la vostra proposta, Mr Rivers, e l’accetto con tutto il cuore. Ma avete capito di cosa si tratta?
disse.
È una piccola scuola di paese, le vostre allieve saranno solo ragazze povere, figlie di operai, tutt’al più di contadini.
Fare la calza, cucire, leggere, scrivere e fare i conti: ecco tutto quello che dovrete insegnare loro.
Che cosa ne farete dei vostri talenti?
Cosa della vostra grande intelligenza, dei vostri sentimenti e gusti?
Li terrò in serbo fino a quando non ce ne sarà bisogno.
Si manterranno.
Quindi sapete a cosa andate incontro?
Sì.
A quel punto sorrise, e non di un sorriso amaro o triste, ma molto compiaciuto e profondamente grato.
E quando comincerete a esercitare le vostre funzioni?
Andrò a vedere la casa domani e aprirò la scuola, se per voi va bene, la prossima settimana.
Perfetto, vada per la prossima settimana.
Si alzò e passeggiò per la stanza.
Poi si fermò e mi guardò di nuovo.
Scosse la testa.
C’è qualcosa che non va, Mr Rivers?
domandai.
Voi non rimarrete molto tempo a Morton, no, no!
Perché mai?
Cosa vi fa dire una cosa del genere? Ve lo leggo negli occhi.
C’è scritto che non resisterete a lungo a questo tipo di vita.
Non sono ambiziosa.
Alla parola ambiziosa, trasalì.
Ripeté: No.
Chi ha parlato di ambizione?
Chi è ambizioso?
Io so di esserlo, ma come lo avete scoperto?.
Io parlavo di me.
Vediamo, se voi non siete ambiziosa, allora siete...
e s’interruppe. Cosa? Stavo per dire appassionata.
Ma forse avreste interpretato male la parola e vi sareste offesa. Voglio dire che gli affetti e le simpatie umane esercitano un forte potere su di voi. Sono sicuro che vi stancherete presto di passare il vostro tempo libero in solitudine e di dedicare le ore di lavoro a un mestiere monotono, del tutto privo di stimoli.
Non più di quanto potrei stancarmi io, aggiunse, con enfasi, di vivere qui sepolto in questa palude, rinchiuso fra queste montagne...
la natura che Dio mi ha dato vi si oppone; le mie capacità, dono del Cielo, qui sono paralizzate, rese inutili.
Voi direte che mi contraddico.
Io, che predicavo la necessità di accontentarsi di un umile destino, che riconoscevo al servizio di Dio persino il lavoro del taglialegna e dell’acquaiolo, io, Suo ministro consacrato, quasi impazzisco d’irrequietezza.
Eppure, dovrò pur trovare un modo per conciliare propensioni e principi!
Lasciò la stanza.
In quella breve ora avevo appreso più cose di lui che in tutto il mese precedente.
Eppure, c’era ancora qualcosa che mi sfuggiva.
Diana e Mary Rivers, man mano che s’avvicinava il giorno in cui avrebbero dovuto lasciare il fratello e la casa, divennero sempre più tristi e silenziose. Entrambe si sforzavano di fare come se niente fosse, ma non riuscivano a nascondere né a vincere completamente la pena contro cui dovevano lottare.
Diana lasciava capire che questa sarebbe stata una partenza diversa da tutte le altre. Questa volta, probabilmente, avrebbero dovuto separarsi da St John per anni, forse per tutta la vita.
Sacrificherà tutto ai progetti che medita da tempo, disse, anche gli affetti e i sentimenti più forti.
St John sembra tranquillo, Jane, ma dentro ha un fuoco che lo divora, come una febbre.
Dà l’impressione di essere mite, eppure su certe cose è inesorabile come la morte; e la cosa peggiore di tutte è che, in coscienza, non mi permetterei mai di dissuaderlo dalla sua grave decisione.
Non me la sento proprio di biasimarlo! Il suo è un proposito giusto, nobile, cristiano, eppure mi spezza il cuore!
E dai suoi begli occhi sgorgarono le lacrime.
Mary chinò ancor più la testa sul suo lavoro.
Abbiamo perso da poco nostro padre e fra un po’ perderemo anche la casa e nostro fratello, mormorò.
In quel momento accadde qualcosa che pareva stabilito apposta dal fato a riprova del vecchio detto le disgrazie non vengono mai da sole, e per aggiungere alla loro angoscia l’irritante proverbio non dire gatto finché non ce l’hai nel sacco.
St John passò davanti alla finestra leggendo una lettera.
Entrò.
Lo zio John è morto, disse.
Le due sorelle sembravano sorprese, ma non particolarmente colpite né sgomente; la notizia parve destare in loro più interesse che dolore.
Morto?
ripeté Diana.
Sì.
Rivolse al fratello uno sguardo indagatore.
E quindi?
domandò a voce bassa.
Quindi cosa, Diana?
replicò lui, mantenendo nel volto l’impassibilità del marmo.
Quindi cosa? Quindi niente.
Leggi.
Le gettò la lettera in grembo.
Lei vi diede uno sguardo e poi la passò a Mary.
Mary la scorse in silenzio e la restituì al fratello.
Tutti e tre si guardarono e tutti e tre sorrisero: un sorriso abbastanza triste e pensieroso.
Amen!
Possiamo vivere anche senza, disse Diana, alla fine.
Tutto sommato, questo non ci mette in una condizione peggiore di quella in cui eravamo prima, sottolineò Mary.
Ci costringe soltanto a pensare a quello che avrebbe potuto essere, disse Mr Rivers, e questo contrasta un po’ troppo con quello che è.
Piegò la lettera, la chiuse a chiave nello scrittoio e uscì di nuovo.
Per qualche minuto nessuno parlò.
Alla fine Diana si rivolse a me: Jane, ti meraviglierai di noi e dei nostri misteri, disse, e ci crederai gente senza cuore che non si commuove alla morte di un parente tanto stretto come uno zio; ma noi non l’abbiamo mai visto né conosciuto.
Era il fratello di mia madre.
Mio padre e lui litigarono, tanto tempo fa.
Per seguire un suo consiglio, mio padre ha investito gran parte del suo patrimonio in una speculazione rovinosa.
Vi furono fra i due reciproche recriminazioni: si separarono risentiti e non si riconciliarono più.
Mio zio si dedicò in seguito a imprese più fortunate e, a quanto pare, ha accumulato una fortuna di ventimila sterline.
Non si è mai sposato e non aveva altri parenti prossimi a parte noi e un’altra persona, a cui era legato da un vincolo di parentela simile al nostro. Mio padre ha sempre sperato che prima o poi avrebbe rimediato al suo errore lasciandoci tutti i suoi beni.
Questa lettera ci informa che ha destinato tutto il suo denaro all’altro parente a eccezione di trenta ghinee da dividersi tra St John, Diana e Mary Rivers per l’acquisto di tre anelli da lutto.
Naturalmente aveva il diritto di fare quel che voleva; tuttavia, questa notizia ci ha procurato una momentanea delusione.
Mary e io ci saremmo considerate ricche con mille sterline ciascuna e per St John una somma del genere sarebbe stata preziosa per il bene che gli avrebbe permesso di fare.
Dopo questa spiegazione, l’argomento fu lasciato cadere e nessuno dei tre fratelli Rivers ne parlò più.
Il giorno dopo lasciai Marsh End per Morton.
Dopo due giorni, Diana e Mary partirono per la lontana B***.
In capo a una settimana, Mr Rivers e Hannah arrivarono in parrocchia e così l’antica fattoria fu abbandonata. Capitolo XXXI La mia casa finalmente ho una casa è un cottage.
Al pianterreno vi è una piccola stanza con le pareti imbiancate e il pavimento liscio, arredata con quattro sedie dipinte, un tavolo, una pendola, una credenza con dentro alcuni piatti e scodelle e un servizio da tè in maiolica di Delft.
Sopra c’è una camera grande quanto la cucina, con un letto in abete e un cassettone, piccolo ma fin troppo grande per contenere il mio esiguo guardaroba, sebbene la bontà delle mie gentili e generose amiche lo abbia rimpolpato dello stretto necessario.
È sera.
Ho congedato l’orfanella che mi aiuta nelle faccende domestiche col dono di un’arancia.
Sono seduta da sola davanti al focolare.
Stamattina è stata aperta la scuola del villaggio.
Ho venti allieve.
Ma soltanto tre di loro sanno leggere; nessuna sa scrivere o fare i conti. Parecchie sanno lavorare a maglia e qualcuna sa cucire un po’.
Parlano con un marcatissimo accento del posto.
E al momento facciamo fatica a capirci.
Alcune sono maleducate, rozze, intrattabili non meno che ignoranti; ma altre sono docili, hanno voglia di imparare e mostrano una disposizione che mi piace.
Non devo dimenticare che queste contadinelle malvestite sono fatte di carne e ossa proprio come i rampolli delle più nobili stirpi e che i germi originari di dignità, raffinatezza e bontà d’animo esistono nei loro cuori come in quelli più aristocratici.
Sarà mio dovere sviluppare questi germi e dall’adempimento di questo compito trarrò senz’altro la mia dose di felicità. Non mi aspetto certo molte gioie dalla vita che mi si apre davanti. Ma sono sicura che, se riuscirò a disciplinare la mia mente e a esercitare le mie facoltà come si deve, ricaverò abbastanza per tirare avanti giorno per giorno. Ma stamane e nel pomeriggio, durante le ore trascorse in quell’aula spoglia e umile, mi sentivo allegra, serena e soddisfatta? Se non voglio ingannare me stessa, devo rispondere di no. Anzi, mi sentivo un po’ sconsolata, mi sentivo sciocca che non sono altro degradata, proprio così. Mi pareva di aver fatto un passo che invece di innalzarmi mi abbassava, all’interno della scala sociale. Ero disarmata e sgomenta dinanzi all’ignoranza, alla povertà, alla rozzezza di tutto ciò che udivo e vedevo intorno a me. Ma non devo odiarmi e disprezzarmi troppo per questi sentimenti; so che sono sbagliati e questo è già un passo avanti. Mi sforzerò di superarli. Domani, spero, cercherò di trarne il mio meglio e forse, un poco alla volta, in capo a poche settimane, riuscirò a domarli completamente. In pochi mesi può darsi che la felicità di vedere i progressi e i miglioramenti delle mie alunne sostituisca la soddisfazione al disgusto. Nel frattempo mi chiedo: Cos’era meglio?
Aver ceduto alla tentazione, seguito la passione, senza nessuno sforzo doloroso e nessuna lotta, essermi lasciata cadere in una rete di seta, addormentata sui fiori che la ricoprivano e ridestata nei tepori del Sud, tra i piaceri di una lussuosa villa?
A quest’ora vivrei in Francia come amante di Mr Rochester, a passare buona parte del mio tempo inebriata dal suo amore...
perché lui...
oh sì, lui mi avrebbe amata tantissimo, per un po’. Lui mi amava davvero e nessuno mi avrebbe mai amata così.
Non conoscerò mai più il dolce omaggio reso alla bellezza, alla gioventù, alla grazia, perché nessun altro saprà vedere in me quei doni.
Era innamorato e orgoglioso di me come non lo sarebbe stato mai nessun altro. Ma dove potevano portarmi quei pensieri?
Cosa vaneggio e, soprattutto, a quali sentimenti mi abbandono?
Mi domando cosa sia meglio, se essere schiava d’un paradiso insensato a Marsiglia, nel febbrile vortice di un’ora di gioia illusoria, per poi ritrovarmi, un’ora dopo, soffocata dalle più amare lacrime del rimorso e della vergogna, oppure essere la maestra di una scuola di campagna, libera e onesta, in un cantuccio battuto dal vento tra le montagne, nel salubre cuore dell’Inghilterra?.
Sì, ora so di aver fatto la cosa giusta quando ho deciso di rimanere fedele ai principi e alla legge, disprezzando e schiacciando i deliranti impulsi di un momento di follia. Dio mi ha condotta alla scelta giusta. Ringrazio la Sua provvidenza per avermi guidata! Arrivata a questo punto delle mie riflessioni serali, mi alzai, andai alla porta per guardare il tramonto.
Era stato un giorno di mietitura e i campi si stendevano silenziosi davanti alla mia casetta che distava, come la scuola, mezzo miglio dal villaggio.
Gli uccelli cantavano le loro ultime note. L’aria era un miele, la rugiada un balsamo.114 Mentre guardavo quel paesaggio, mi sentii felice e con sorpresa mi ritrovai, poco dopo, a piangere. Come mai? Perché un destino crudele mi aveva strappato dal mio padrone. Perché non l’avrei rivisto più.
Per il dolore, la disperazione e la collera fatale, inevitabili conseguenze della mia partenza, che forse lo avrebbero trascinato lontano dalla retta via, troppo lontano anche solo per sperare in una redenzione finale.
A quel pensiero, distolsi lo sguardo dal bel cielo vespertino e dalla solitaria valle di Morton.
Dico solitaria perché nel tratto che vedevo io non c’erano altri edifici salvo la chiesa e la canonica, seminascoste fra gli alberi, e, dalla parte opposta, il tetto di Vale Hall, la villa dove vivevano il ricco Mr Oliver e sua figlia.
Nascosi il volto tra le mani e poggiai la testa contro lo stipite di pietra della porta, ma presto un leggero rumore vicino al cancelletto che separava il mio minuscolo giardino dal prato mi fece alzare lo sguardo.
Un cane il vecchio Carlo, il pointer di Mr Rivers, come subito riconobbi stava spingendo col muso il cancello su cui era appoggiato St John in persona, a braccia conserte, fissandomi con la fronte aggrottata e lo sguardo grave, quasi seccato.
Lo invitai a entrare. No, non posso fermarmi.
Vi ho soltanto portato un pacchetto che le mie sorelle hanno lasciato per voi. Credo che contenga una scatola di colori, delle matite e qualche foglio di carta.
Mi avvicinai per prenderlo: era un dono molto gradito.
Appena gli fui vicina, mi scrutò con severità, almeno così mi sembrò. Le tracce delle lacrime erano certo ben visibili sul mio volto.
Avete trovato il vostro primo giorno di lavoro più duro di quanto vi aspettaste?
domandò. Oh, no! Al contrario, credo che col passare del tempo mi troverò benissimo con le mie allieve. Allora forse la sistemazione... il cottage, i mobili... hanno deluso le vostre aspettative? In effetti sono ben miseri, però...
Lo interruppi.
Il mio cottage è pulito e asciutto, il mobilio è sufficiente e funzionale.
Tutto quello che ho visto mi ha ispirato riconoscenza, non scoraggiamento.
Non sono tanto sciocca ed edonista da rimpiangere l’assenza di un tappeto, di un sofà o di un servizio d’argento. E poi, cinque settimane fa non avevo niente, ero una reietta, una mendicante, una vagabonda e adesso ho degli amici, una casa e un lavoro. La bontà di Dio è sorprendente, come anche la generosità dei miei amici e la fortuna del mio destino.
Non posso lamentarmi. Ma la solitudine non vi opprime? Questa piccola casa alle vostre spalle è buia e vuota!
Per il momento non ho ancora avuto il tempo di godermi un po’ di pace e tranquillità, figuriamoci di sentire il peso della solitudine!
Molto bene.
Spero che siate davvero contenta come dite.
In ogni caso, il vostro buonsenso vi suggerirà che è ancora troppo presto per cedere agli esitanti timori della moglie di Lot.115 Quello che avete lasciato prima di venire qui, io non posso certo saperlo, ma vi consiglio di resistere con fermezza alla tentazione di guardare al passato.
Seguite decisa il vostro compito attuale, almeno per qualche mese. È proprio quello che intendo fare, risposi.
St John continuò: È difficile e faticoso dominare le proprie inclinazioni e deviare il corso della natura; ma è possibile, parlo per esperienza personale. Dio ci ha dato, entro certi limiti, il potere di decidere del nostro destino; e quando le nostre energie sembrano richiedere un sostegno che non possono ottenere da sole, quando la nostra volontà desidera a tutti i costi battere un sentiero che non riusciamo a seguire, allora non dobbiamo lasciarci morire d’inedia né crogiolarci nel dolore.
In quei momenti, non dobbiamo far altro che cercare un altro nutrimento per lo spirito, non meno sostanzioso del cibo proibito a cui esso anelava e forse più puro; e aprire per il nostro cammino avventuroso una strada non meno dritta e larga di quella che ci è stata sbarrata dalla Fortuna, anche se più ardua.
Un anno fa ero anch’io profondamente infelice, perché credevo di aver sbagliato a prendere gli ordini: i monotoni doveri del mio ufficio mi pesavano da morire. Ardevo dal desiderio di avere un ruolo più attivo nel mondo, sognavo le più eccitanti fatiche di una carriera letteraria, una vita da artista, da scrittore, da oratore: tutto piuttosto che quella di prete.
Sì, sotto la mia cotta di curato palpitava il cuore di un politico, di un soldato, un cuore che era votato alla gloria, che amava la fama ed era assetato di potere.
Ci pensai su: la mia vita era così miserabile che dovevo cambiarla, oppure morire. Dopo un periodo buio e contrastato, comparve la luce e venne il conforto.
La mia esistenza limitata sfociò d’un tratto in una pianura senza confini, mi giunse l’ordine dal Cielo di alzarmi, di chiamare a raccolta tutte le mie forze, di spiegare le ali e spiccare il volo verso altezze impensabili.
Dio mi ha affidato una missione e per portarla a termine, per adempierla degnamente, erano necessari abilità e forza, coraggio ed eloquenza, le migliori qualità del soldato, dell’uomo di stato, dell’oratore.
Tutte queste qualità si condensano nel buon missionario. Decisi dunque di diventare missionario. Da quel momento dentro di me qualcosa è cambiato.
Si sciolsero e caddero i ceppi che imprigionavano ogni mia facoltà e di quei legami rimase soltanto una cocente amarezza che solo il tempo potrà guarire. Mio padre, in realtà, si oppose in ogni modo alla mia decisione, ma ora che è morto non ho nessun altro ostacolo legittimo da superare.
Quando avrò sistemato alcuni affari, trovato un successore per Morton, sbrogliati o tagliati di netto certi grovigli sentimentali, la mia ultima battaglia con l’umana debolezza, dalla quale so di uscire vincitore perché ho giurato a me stesso di vincere, allora lascerò l’Europa per l’Oriente.
Disse tutto questo in quel suo modo caratteristico, controllato e insieme enfatico.
Quando ebbe finito di parlare, non guardò me, bensì il sole che tramontava, che anch’io stavo contemplando. Entrambi davamo le spalle al sentiero che dai campi portava al cancelletto.
Non avevamo udito alcun rumore di passi venire da quel viottolo ricoperto d’erba; il tranquillo scorrere del torrente in fondo alla valle era l’unico suono che accompagnava l’ora e il paesaggio, per cui trasalimmo quando una voce allegra, dolce come un campanello d’argento, esclamò: Buonasera, Mr Rivers.
E buonasera, vecchio Carlo.
Il vostro cane è più svelto di voi a riconoscere gli amici, signore; ero ancora in fondo al campo che lui già drizzava le orecchie e scodinzolava, mentre voi continuate a voltarmi le spalle.
Era vero.
Mr Rivers, sebbene fosse trasalito ai primi accenti di quella voce armoniosa, come se un fulmine avesse squarciato una nube sopra la sua testa, continuava a restare fermo anche adesso che la frase era terminata, nella stessa posizione in cui la visitatrice l’aveva sorpreso, con le braccia appoggiate al cancello, lo sguardo rivolto a occidente.
Alla fine si voltò, con studiata lentezza. Era come se gli fosse passata accanto una visione.
A tre piedi da lui, apparve una figura vestita di bianco, una figura giovane e graziosa dalle forme piene ma delicate. E quando, dopo essersi chinata ad accarezzare Carlo, sollevò la testa e gettò indietro il lungo velo, allora, davanti agli occhi di Mr Rivers, sbocciò un volto di una bellezza perfetta. Bellezza perfetta è un’espressione forte, ma non voglio ritrattarla né correggerla. Mai il clima temperato di Albione aveva modellato fattezze più dolci, mai le sue umide brezze e i suoi cieli nebbiosi avevano generato e protetto rose e gigli di tinte più pure. E quindi, in questo caso, quell’espressione era quanto mai appropriata. Non aveva alcun difetto ed era dotata di ogni attrattiva.
Quella ragazza aveva lineamenti regolari e delicati, occhi grandi, scuri e intensi, con un taglio e il colore come si vedono soltanto nei quadri più belli.
Le lunghe ciglia incorniciavano quello sguardo bellissimo conferendogli un’ombra di mistero e un tocco di morbido languore che le sopracciglia ben disegnate mettevano in risalto.
La fronte bianca e liscia aggiungeva una nota di serenità al tutto e accentuava la vivezza della carnagione e la luminosità dello sguardo; le guance erano piene, fresche e lisce; le labbra, di uguale freschezza, erano rosse, sane e dolcemente modellate; i denti regolari, bianchissimi e perfetti; il mento piccolo segnato da una fossetta; la capigliatura folta e rigogliosa.
Possedeva, insomma, tutte le qualità che, messe insieme, incarnano l’ideale della bellezza. Miravo estasiata quella meravigliosa creatura: l’ammiravo con tutto il cuore.
La natura l’aveva plasmata con evidente parzialità e, dimenticando la sua consueta avarizia di matrigna nel concedere doni, aveva favorito questa sua creatura prediletta con la generosità di una gran dama.
Chissà cosa pensava St John Rivers di questo angelo in carne e ossa?
Quando lo vidi voltarsi verso di lei e guardarla, mi venne spontaneo farmi questa domanda; e, altrettanto naturalmente, cercai la risposta nel suo volto.
Aveva già distolto gli occhi da quell’essere fatato e adesso fissava un umile cespo di margherite, cresciuto accanto al cancelletto.
È una bella serata, ma è tardi per andare in giro da sola, disse, calpestando col piede le nivee corolle dei fiori chiusi.
Oh, sono tornata a casa da S***, e fece il nome di una grande città distante una ventina di miglia, questo pomeriggio.
Papà mi ha detto che avevate aperto la nuova scuola e che la nuova maestra era arrivata; e così, dopo il tè, mi sono messa il cappello e ho risalito la valle per venire a conoscerla.
È lei? chiese indicandomi.
È lei, disse St John.
Credete che Morton vi piacerà?
mi domandò, con un’ingenua e schietta semplicità di tono e di modi, piacevole seppur fanciullesca.
Spero di sì.
Sono molte le cose che mi inducono a pensarlo.
Avete trovato le allieve attente come vi aspettavate?
Abbastanza.
Vi piace la vostra casa?
Moltissimo.
L’ho ammobiliata con gusto, no?
Con molto gusto, davvero.
E Alice Wood come domestica non è stata una buona scelta?
Decisamente.
È svelta e volenterosa.
Verrò ogni tanto ad aiutarvi nell’insegnamento, aggiunse.
Sarà per me un diversivo venirvi a trovare, di tanto in tanto, e a me i diversivi piacciono.
Mr Rivers, mi sono divertita tanto durante il mio soggiorno a S***.
La notte scorsa, o piuttosto stamattina, ho ballato fino alle due.
Dopo i disordini, è di stazione in città il ***esimo reggimento e i suoi ufficiali sono le persone più simpatiche del mondo.
Fanno scomparire tutti i nostri giovani arrotini e i nostri mercanti di forbici. Mi sembrò, per un momento, che Mr St John sporgesse il labbro inferiore e arricciasse quello superiore.
Di certo la sua bocca appariva parecchio tesa e il mento insolitamente rigido e squadrato, mentre la ragazza gli raccontava ridendo del ballo.
Alzò lo sguardo dalle margherite e lo rivolse a lei.
Era uno sguardo accigliato, indagatore ed eloquente.
Lei rispose con una seconda risata, e quell’allegria ben s’adattava alla sua giovinezza, alle gote rosate, alle fossette, a quegli occhi lucenti.
Mentre lui rimaneva muto e grave, lei riprese ad accarezzare Carlo.
Povero Carlo, mi vuol tanto bene, disse.
Lui non se ne sta ingrugnito e distante dai suoi amici, e se potesse parlare non rimarrebbe in silenzio.
Mentre dava colpetti affettuosi sulla testa del cane, curvandosi con innata grazia davanti al suo giovane e austero padrone, vidi quest’ultimo arrossire violentemente.
Vidi i suoi occhi gravi sciogliersi in un fuoco improvviso e tremare per un’emozione irresistibile.
Così rosso e infiammato, appariva, come uomo, bello quasi quanto lo era lei, come donna.
Il petto gli si sollevò come se il suo gran cuore, stanco di una dispotica oppressione, si espandesse contro il suo volere in un vigoroso balzo per raggiungere la libertà.
Ma egli lo domò, mi parve, come un cavaliere risoluto doma un destriero imbizzarrito.
Non rispose né a parole né a gesti ai delicati approcci della ragazza.
Papà dice che non venite mai a trovarci, continuò Miss Oliver, sollevando lo sguardo.
Ormai per Vale Hall siete un perfetto estraneo. Stasera è solo e non si sente tanto bene. Perché non tornate con me per fargli una visita?
Non mi sembra l’ora più adatta per disturbare Mr Oliver, rispose St John.
L’ora più adatta!
E io invece vi dico di sì.
È proprio l’ora in cui papà ha più bisogno di compagnia: quando il lavoro è finito e non ha più niente da fare.
Su, Mr Rivers, venite.
Perché mai siete così schivo e cupo?
E si affrettò a colmare il silenzio che seguì a quella domanda, rispondendo lei stessa.
Dimenticavo!
esclamò scuotendo la bella testa piena di ricci, come se fosse in collera con se stessa.
Sono così svampita e avventata!
Vi prego, scusatemi.
Mi era sfuggito di mente che avete le vostre buone ragioni per non aver voglia di stare a chiacchierare con me.
Diana e Mary se ne sono andate, Moor House è stata chiusa e voi siete così solo.
Mi dispiace tanto per voi.
Su, venite a trovare papà.
Non stasera, Miss Rosamond, non stasera.
Mr St John parlava quasi come un automa: solo lui poteva sapere quanto gli costasse rifiutare quell’invito.
Ebbene, visto che siete così ostinato, me ne vado.
Non posso trattenermi oltre; la rugiada comincia a cadere.
Buona serata! Gli tese la mano e lui la toccò appena.
Buona serata!
ripeté, con una voce bassa e sorda, come un’eco.
Lei si avviò, ma dopo un momento tornò sui suoi passi.
Vi sentite bene?
domandò.
Ed era una domanda azzeccata, visto che era diventato pallido come il vestito della ragazza.
Benissimo, proclamò; e, con un inchino, si allontanò dal cancello.
Ognuno se ne andò per la sua strada.
Lei si voltò due volte a guardarlo, mentre saltellava leggera come una fata giù per il campo; lui tirò dritto, camminando a grandi passi, senza voltarsi mai.
Assistere alla sofferenza e al sacrificio altrui mi distolse dal meditare esclusivamente sui miei.
Diana Rivers aveva definito suo fratello inesorabile come la morte.
Non aveva esagerato.
Capitolo XXXII Continuai il mio lavoro alla scuola del villaggio con tutta l’energia e l’accuratezza di cui ero capace.
All’inizio fu davvero difficile.
E ci volle del tempo, e tutta la mia buona volontà, per riuscire a comprendere le mie allieve e le loro personalità.
Del tutto ignoranti e con le menti intorpidite, mi sembravano irrimediabilmente ottuse; e, a prima vista, erano tutte ottuse allo stesso modo.
Ma mi accorsi presto di essermi sbagliata.
C’erano fra loro le stesse differenze che esistono fra le persone istruite; e quando cominciai a conoscerle e loro a conoscere me, queste differenze si manifestarono molto in fretta.
Quando lo stupore che suscitavo in loro, con il mio linguaggio, le mie regole e i miei comportamenti, cominciò ad attenuarsi, vidi alcune di queste contadinelle imbronciate e spaesate svegliarsi e tirare fuori una certa vivacità. Molte si mostravano riconoscenti e persino affettuose; e scoprii fra di loro non pochi casi di gentilezza spontanea e di dignità innata, come anche di capacità eccellenti, che conquistarono la mia benevolenza e la mia ammirazione.
Queste ragazze cominciarono presto a prenderci gusto nel far bene il proprio lavoro, a tenersi pulite e in ordine, a fare i compiti con regolarità e a comportarsi con garbo e decoro.
La rapidità dei loro progressi, in alcuni casi, fu persino sorprendente. E questo mi rendeva felice e giustamente orgogliosa. Inoltre iniziavo ad affezionarmi alle mie ragazze migliori e loro s’affezionavano a me. Tra le mie allieve c’erano molte figlie di contadini che erano ormai quasi delle donne. Queste ragazze sapevano già leggere, scrivere e cucire. Così potei insegnare loro i primi rudimenti di grammatica, geografia, storia e i ricami più delicati.
Trovai fra loro ragazze degne di stima, desiderose di imparare e pronte a migliorare, con cui, di sera, passai tante ore piacevoli a casa loro.
I loro genitori poi mi colmavano di attenzioni.
E io accettavo di buon grado la loro ospitalità semplice ed ero felice di ripagarla con una premura e uno scrupoloso riguardo per i loro sentimenti, a cui forse non erano abituati e da cui erano piacevolmente gratificati; perché, mentre li elevava ai loro stessi occhi, li stimolava a meritarsi il trattamento rispettoso che ricevevano.
Mi accorsi che cominciavo a essere benvoluta nel villaggio.
Dovunque andassi, tutti mi salutavano cordialmente e mi accoglievano con sorrisi amichevoli.
Vivere in mezzo al rispetto generale, benché non fosse che il rispetto di operai e contadini, era come stare seduti al dolce tepore del sole116; i sentimenti di serenità germogliano e fioriscono al calore di quei raggi. In questo periodo della mia vita, il mio cuore era più spesso gonfio di riconoscenza che oppresso dalla tristezza.
Eppure, lettore, se devo essere sincera, anche nella pace di quest’esistenza utile e attiva, dopo una giornata spesa a lavorare onestamente fra le mie allieve e una serata passata a disegnare e a leggere in gradita solitudine, di notte ero spesso perseguitata da strani sogni: sogni multicolori, inquieti, pieni di fantasie turbolente e burrascose, sogni in cui, fra scene inconsuete, cariche di imprese avventurose, di pericoli angoscianti e di interludi romantici, continuavo a incontrare, notte dopo notte, Mr Rochester, e sempre in momenti di estrema esaltazione; e allora la sensazione di essere tra le sue braccia, di udire la sua voce, d’incontrare i suoi occhi, di toccargli le mani e le guance, di amarlo ed essere riamata, la speranza di passare la vita al suo fianco si rinnovavano, ogni volta, con tutta la forza e il calore degli inizi.
A quel punto mi svegliavo.
Mi rendevo conto del luogo in cui ero e di quale fosse la mia situazione. Allora, tremante e sconvolta, mi mettevo a sedere sul mio letto senza baldacchino.
La calma e l’oscurità della notte erano le uniche testimoni della mia convulsa disperazione, le uniche ad assistere all’esplodere della passione.
Alle nove precise, il mattino dopo, aprivo puntualmente la scuola; e, tranquilla e sicura di me, mi preparavo ai miei doveri quotidiani.
Rosamond Oliver mantenne la promessa di venirmi a trovare. In genere, si fermava alla scuola durante la sua cavalcata mattutina.
Galoppava sul suo pony fin davanti alla porta, seguita da un domestico in livrea, anch’esso a cavallo.
È difficile immaginare qualcosa di più squisito della sua apparizione, in abito purpureo e con un cappello da amazzone di velluto nero, posato graziosamente sui lunghi riccioli che le carezzavano le guance per poi scenderle sulle spalle.
In questa tenuta, faceva il suo ingresso in quell’edificio rustico, scivolando tra le file di ragazze del villaggio, che la guardavano abbagliate.
Di solito arrivava nell’ora in cui Mr Rivers impartiva la sua quotidiana lezione di catechismo. Il mio timore era che lo sguardo della visitatrice trafiggesse da parte a parte il cuore del giovane pastore.
Una specie d’istinto pareva avvertirlo del suo ingresso, anche quando non la vedeva; e se, all’apparire di lei, lui non guardava affatto in direzione della porta, le guance gli si imporporavano e i suoi lineamenti di marmo, benché rifiutassero di rilassarsi, subivano un mutamento indescrivibile, e la loro stessa immobilità diventava espressione di un fervore represso, molto più intenso di quello che la contrazione di un muscolo o un guizzo negli occhi potessero rivelare.
Di certo, lei conosceva bene il suo potere, perché lui non glielo nascondeva, non ci riusciva proprio.
Nonostante il suo stoicismo cristiano, quando lei gli si avvicinava e gli parlava, con quel sorriso allegro, incoraggiante e persino affettuoso, la mano gli tremava e gli occhi s’accendevano.
E se le labbra restavano mute, con quello sguardo triste e risoluto sembrava volerle dire: Ti amo, e so che anch’io ti piaccio.
Non è il timore di essere respinto che mi ammutolisce.
Se ti offrissi il mio cuore, credo che lo accetteresti.
Ma quel cuore è già stato deposto su un altare sacro, circondato dal fuoco.
Presto non sarà altro che un sacrificio consumato.
E allora lei metteva su il broncio, come una bambina delusa; una nube di malinconia velava la sua radiosa vitalità; ritirava bruscamente la mano da quella di lui e si scostava con passeggera petulanza dal suo sguardo, di eroe e di martire al tempo stesso.
St John, senza dubbio, avrebbe dato il mondo intero per poterla seguire, richiamare, trattenere, quando lei si allontanava a quel modo; ma non avrebbe mai messo a repentaglio il suo destino celeste, né avrebbe rinunciato, per gli elisi del suo amore, alla speranza del Paradiso vero ed eterno.
Inoltre, non poteva costringere i tanti volti della sua natura il giramondo, l’ambizioso, il poeta, il prete nei limiti di un’unica passione.
Non poteva, e non voleva, rinunciare all’avventuroso campo di battaglia della sua militanza missionaria per i salotti e la pace di Vale Hall.
Tutte queste cose le appresi direttamente da lui, una volta che, nonostante la sua riservatezza, ebbi l’ardire di fare irruzione nella sua intimità.
Miss Oliver veniva spesso a trovarmi a casa, onorandomi della sua presenza. Ebbi così modo di conoscere a fondo la sua personalità, che era priva di mistero o finzione. Era civettuola ma non senza cuore; esigente ma non arida ed egoista. Da quand’era nata, era sempre stata trattata con indulgenza, ma non era del tutto viziata.
Era impulsiva ma in maniera allegra, un po’ frivola ma non leziosa, di manica larga, immune dall’orgoglio dei ricchi, ingegnosa, abbastanza intelligente, briosa, vivace e spensierata. Insomma, era molto attraente anche agli occhi di una fredda osservatrice del suo stesso sesso, com’ero io; ma non destava grandi interessi né lasciava profonde impressioni.
La sua natura era molto diversa da quella, ad esempio, delle sorelle di St John.
Tuttavia io le volevo bene quasi come ad Adèle, la mia piccola allieva, con la differenza che ci può essere tra l’affetto che si nutre per una bambina che è stata affidata alle tue cure e al tuo insegnamento e quello per una persona adulta con le stesse attrattive.
Aveva per me un’affettuosa simpatia.
Diceva che assomigliavo a Mr Rivers, benché, come ammetteva lei stessa, non avessi neppure un decimo della sua bellezza, pur essendo una creaturina abbastanza carina e graziosa, ma lui era un angelo.
Comunque io ero buona, intelligente, posata e tenace proprio come lui.
Affermava che, come maestra di paese, ero uno scherzo della natura.
Era sicura che se avesse conosciuto il mio passato, vi avrebbe scovato una grande storia d’amore.
Una sera, mentre con la sua solita vivacità infantile e la sua spensierata ma inoffensiva curiosità frugava nella credenza e nel cassetto del tavolo della mia piccola cucina, trovò prima due libri francesi, un volume di Schiller, una grammatica tedesca e un dizionario e poi il mio materiale da disegno e alcuni schizzi, compresi una testa disegnata a matita di una mia allieva, una graziosa ragazzina dal viso di cherubino, e alcuni paesaggi, scorci della valle di Morton e della brughiera attorno.
Sulle prime rimase stupefatta, poi si animò tutta, come elettrizzata.
Avevo fatto io quei disegni?
Conoscevo il francese e il tedesco? Che amore...
che miracolo che ero!
Disegnavo meglio del suo maestro nella migliore scuola di S***.
Perché non le facevo un ritratto da mostrare al papà?
Volentieri, risposi, e provai un brivido di piacere da artista all’idea di poter ritrarre un modello così perfetto e radioso.
Quel giorno indossava un abito di seta azzurro scuro, aveva le braccia e il collo nudi e il suo unico ornamento erano i capelli castani che le ricadevano sulle spalle con la grazia selvaggia dei riccioli naturali.
Presi un cartoncino da disegno di buona qualità e tracciai con cura i contorni.
Mi ripromisi il piacere di colorarlo ma, siccome si era fatto tardi, le dissi che doveva tornare un altro giorno, per posare di nuovo. Fece al padre un tale resoconto delle mie qualità che la sera seguente Mr Oliver in persona venne con lei a trovarmi.
Era un uomo di mezza età, alto, massiccio e con i capelli grigi; al suo fianco la sua graziosa figlia pareva un vivido fiore cresciuto all’ombra di una torre canuta.
Sembrava una persona taciturna e, forse, orgogliosa; ma con me fu molto gentile. Lo schizzo del ritratto di Rosamond gli piacque molto.
Disse che dovevo farne un vero e proprio dipinto.
Mi invitò poi ad andare, l’indomani, a passare la serata a Vale Hall.
Andai.
Era una casa grande e bella, e presentava ovunque i segni tangibili della ricchezza del proprietario.
Rosamond fu per tutto il tempo felice e soddisfatta.
Suo padre fu affabile e quando si mise a chiacchierare con me, dopo il tè, espresse esplicitamente la sua approvazione per quanto avevo fatto per la scuola di Morton e disse di temere soltanto, da quanto aveva visto e udito, che, essendo troppo qualificata per quel posto, lo avrei lasciato presto per un altro più adatto.
Certo! esclamò Rosamond. È così brava che potrebbe fare l’istitutrice in una famiglia nobile, papà.
Pensai che preferivo di gran lunga rimanere dov’ero, piuttosto che in chissà quale famiglia nobile del paese.
Mr Oliver parlava di Mr Rivers e della famiglia Rivers con grande rispetto.
Disse che il nome dei Rivers era tra i più antichi della zona, che i loro antenati erano ricchi, che tutta Morton un tempo apparteneva a loro e che ora l’ultimo discendente di quel casato avrebbe potuto, volendo, imparentarsi con le migliori famiglie del circondario.
Gli sembrava un peccato che un giovane così raffinato e talentuoso avesse deciso di partire come missionario.
Significava proprio sprecare una vita preziosa. Da quelle parole, capii che il padre di Rosamond non si sarebbe opposto al matrimonio con St John.
Mr Oliver, evidentemente, considerava la nascita illustre del giovane pastore, il suo nome antico e la sua professione un compenso sufficiente alla mancanza di beni.
Era il cinque novembre, un giorno di vacanza.
La mia piccola domestica, dopo avermi aiutata a pulire casa, se n’era andata, molto soddisfatta del penny che le avevo dato per il suo aiuto. Tutto, intorno a me, era immacolato e sfavillante: il pavimento lavato, la grata lucidata e le sedie ben spolverate.
Anch’io mi ero messa in ordine.
Davanti a me avevo un pomeriggio intero da trascorrere come volevo.
La traduzione di qualche pagina dal tedesco mi tenne occupata per un’ora; poi presi la tavolozza e i pennelli e portai a termine la miniatura di Rosamond Oliver: occupazione facile e rilassante.
La testa era già finita; restava solo da dipingere lo sfondo e ombreggiare la veste, poi aggiungere un tocco di carminio alle labbra turgide, qualche soffice ricciolo qua e là ai capelli, annerire di più l’ombra delle ciglia sotto le palpebre azzurrine.
Ero tutta presa dall’esecuzione di questi minuziosi dettagli quando, dopo un colpetto leggero, la porta si aprì ed entrò St John Rivers.
Sono venuto a vedere come passate il vostro giorno di vacanza, disse.
Non immersa in pensieri tristi, spero! No, bene. Finché disegnate, non vi sentirete sola.
Come vedete, ancora non mi fido completamente di voi, anche se avete fatto progressi incredibili.
Vi ho portato un libro, così la sera potete distrarvi un po’, e posò sul tavolo una nuova pubblicazione...
un poema, uno di quei prodotti autentici di cui poteva spesso godere il fortunato pubblico di allora: l’età d’oro della letteratura moderna.
Ahimè!
I lettori del nostro tempo sono meno privilegiati.
Ma coraggio!
Non mi soffermerò a fare accuse o lagnanze. So che la poesia non è morta, né il genio estinto.
Il dio denaro non è ancora riuscito a sconfiggerli, imbavagliandoli o uccidendoli: entrambi riaffermeranno, un giorno, la loro esistenza, la loro presenza, la loro libertà e forza.
Angeli potenti, al sicuro nel cielo!
Sorridono quando le anime sordide trionfano e le deboli piangono sulla loro distruzione.
La poesia distrutta? Il genio bandito? No! No, mediocrità, no!
L’invidia non ti suggerisca mai quest’idea.
No!
Poesia e genio non solo vivono, ma regnano e redimono; e senza la loro influenza divina che s’irradia ovunque, tu saresti all’inferno, l’inferno della tua meschinità.
Mentre scorrevo avidamente le splendenti pagine di Marmion117 , St John si chinò a esaminare il mio disegno.
La sua alta figura si raddrizzò di scatto.
Non disse niente. Lo guardai, lui evitò i miei occhi.
Conoscevo bene i suoi pensieri, erano incisi nel suo cuore a chiare lettere; in quel momento mi sentivo più calma e fredda di lui.
Avevo su di lui un momentaneo vantaggio, così mi venne l’idea di aiutarlo, se mi era possibile. Con tutta la sua fermezza e il suo autocontrollo, pensai, chiede troppo a se stesso. Chiude dentro di sé ogni sentimento e ogni dolore, senza mai esprimere, confessare e rivelare nulla.
Sono sicura che gli farebbe bene parlare un po’ della dolce Rosamond, che è convinto di non dover sposare.
Lo farò parlare. Esordii dicendo: Prendete una sedia, Mr Rivers.
Ma lui rispose, come faceva sempre, che non poteva trattenersi.
Benissimo, risposi dentro di me, rimani pure in piedi, se preferisci; ma sono ben decisa a non farti andar via subito: la solitudine è un male per te come per me.
Cercherò di scoprire la sorgente segreta della tua confidenza e di trovare in quel petto di marmo una crepa in cui versare una goccia del balsamo dell’empatia.
Trovate somigliante questo ritratto?
gli chiesi senza tanti giri di parole.
Somigliante!
Somigliante a chi?
Non l’ho guardato da vicino. L’avete guardato, l’avete guardato, Mr Rivers. Alla mia improvvisa e strana schiettezza, quasi trasalì.
Mi guardò sbalordito.
Oh, questo non è ancora nulla, mormorai tra i denti.
Non intendo lasciarmi intimidire da un po’ di resistenza; sono pronta a spingermi molto più in là.
Continuai: L’avete osservato da vicino e attentamente, ma non ho nulla in contrario se lo guardate di nuovo, dissi alzandomi e porgendogli la miniatura.
Un ritratto ben eseguito, disse, le tinte sono dolci e chiare, il tratto delicato e preciso.
Sì, sì, questo lo so già.
Ma che ne pensate della somiglianza?
A chi assomiglia?
Vincendo un momento di esitazione, rispose: A Miss Oliver, mi pare.
Certo.
E adesso, signore, come premio per aver indovinato subito, vi prometto di eseguire una copia precisa e fedele di questa miniatura, purché ammettiate che il dono vi sarebbe gradito.
Non voglio buttar via tempo e fatica per un regalo che non apprezzate.
Continuò a fissare quell’immagine.
Più la guardava, più la teneva stretta, più la divorava con gli occhi.
È uguale! mormorò.
Gli occhi sono ben disegnati, il colore, la luce, l’espressione sono perfetti.
Questo ritratto sorride! Vi farebbe piacere averne uno simile, o vi offenderebbe? Ditemelo.
Quando sarete in Madagascar, o al Capo, o in India, non vi sarebbe di conforto avere con voi questo ricordo?
Oppure vi procurerebbe pensieri logoranti e dolorosi? A questo punto alzò furtivamente gli occhi, mi guardò incerto, turbato. Contemplò di nuovo il ritratto.
Che mi piacerebbe averlo, è certo.
Se poi sia una cosa giudiziosa o saggia, è un’altra questione.
Da quand’ero venuta a sapere che Rosamond aveva davvero un debole per lui e che suo padre non si sarebbe probabilmente opposto al matrimonio, io, più equilibrata di St John nel modo di vedere le cose, avevo deciso, in cuor mio, che avrei fatto di tutto per sostenere la loro unione.
Mi sembrava che, se fosse entrato in possesso dell’immane fortuna di Mr Oliver, avrebbe potuto fare altrettanto bene che andando a sciupare il suo genio e a stremare le sue forze sotto un sole tropicale.
Con questa convinzione, risposi: Secondo me, sarebbe molto più saggio e giudizioso che vi prendeste direttamente l’originale, e subito.
Intanto si era seduto; aveva posato l’immagine sul tavolo davanti a sé e, reggendosi la fronte con le mani, era tutto proteso a guardarla, appassionatamente.
Capii, in quel momento, che la mia audacia non l’aveva né irritato né offeso.
Mi resi anche conto che l’aver affrontato con tanta franchezza un argomento che lui giudicava intoccabile, sentirne parlare con tanta libertà, era per lui qualcosa di nuovo e piacevole, un insperato sollievo.
Le persone riservate hanno spesso un gran bisogno di parlare con franchezza dei propri sentimenti e crucci, più delle persone estroverse.
Anche lo stoico apparentemente più severo, dopo tutto, è un essere umano; e irromperecon audacia e buona volontà nel mare silenzioso118 della loro anima significa spesso render loro il più prezioso dei servigi.
Lei vi vuole bene, ne sono sicura, dissi, stando in piedi dietro la sua sedia, e suo padre vi stima molto.
Inoltre, è una ragazza dolce, un po’ spensierata, sì, ma voi, Mr Rivers, avreste pensieri sufficienti per tutti e due.
Dovreste sposarla.
Mi vuol bene davvero?
domandò.
Certo, più di ogni altra persona al mondo. Parla sempre di voi. Non c’è argomento che le piaccia di più e su cui torni tanto spesso. Mi fa piacere sentirlo dire, disse, davvero molto piacere. Continuate per un altro quarto d’ora.
E così dicendo tirò fuori l’orologio e lo posò sul tavolo per misurare il tempo.
Ma a che serve continuare, domandai, quando probabilmente state già preparando qualche duro colpo per contraddirmi o forgiando una nuova catena per imprigionare il vostro cuore?
Non andate a pensare cose così spietate.
Immaginate piuttosto che ceda e mi intenerisca, come sto facendo ora: che l’amore umano zampilli dentro di me come da una fontana appena aperta e, traboccando, inondi con le sue dolci acque tutto il campo che ho preparato con tanta cura e fatica, così assiduamente sementato con i semi delle buone intenzioni e dei progetti di abnegazione. Ed ecco che arriva un’ondata d’ambrosia e i giovani germogli vengono sommersi e intaccati da un veleno delizioso.119 Già mi vedo, disteso su un’ottomana, nel salotto di Vale Hall, ai piedi della mia sposa Rosamond Oliver.
Lei mi parla con la sua voce dolce, mi guarda con quegli occhi che la sua mano abile ha saputo riprodurre così bene e mi sorride con le sue labbra di corallo.
Lei è mia e io sono suo. Questa vita presente e questo mondo effimero mi bastano.
Zitta! Non dite nulla... il mio cuore è in estasi, i miei sensi sono in trance... lasciate che il tempo che mi sono concesso passi in pace. Lo assecondai.
L’orologio continuava a ticchettare, il suo respiro s’era fatto rapido e lieve, io rimasi in silenzio.
Il quarto d’ora trascorse così, in questo silenzio.
Dopo di che lui riprese l’orologio, posò il ritratto, si alzò e rimase in piedi davanti al focolare.
Ecco, disse, ho concesso questo breve lasso di tempo al delirio e all’illusione.
Ho appoggiato le mie tempie sul petto della tentazione e messo volontariamente il collo sotto il suo giogo fiorito.
Ho bevuto al suo calice.
Il guanciale era rovente, nella ghirlanda è annidato un aspide, il vino ha un retrogusto amaro.
Le sue promesse sono vane, le sue offerte false, lo vedo e lo so. Lo guardai meravigliata.
È strano, continuò, che, mentre amo Rosamond Oliver con tanto ardore, con tutta l’intensità di una prima passione il cui oggetto è squisitamente bello, pieno di grazia e fascino, io abbia allo stesso tempo la consapevolezza, tranquilla e inflessibile, che non sarebbe per me una buona moglie, che non è la donna adatta a me, che me ne renderei conto entro un anno dal matrimonio e che a dodici mesi di estasi seguirebbe una vita di rimpianti.
Di questo sono sicuro.
Davvero strano!
non potei fare a meno di esclamare.
Mentre una parte di me, riprese, è molto sensibile al suo fascino, un’altra parte è profondamente colpita dai suoi difetti, e questi ultimi sono tali che non le permetterebbero di condividere le mie aspirazioni, di prendere parte alle mie imprese.
Rosamond capace di affrontare sofferenze e fatiche, una specie d’apostolo in gonnella?
Rosamond moglie di un missionario?
No!
Ma voi non dovete per forza fare il missionario.
Potreste anche rinunciare a quel progetto.
Rinunciare!
A cosa?
Alla mia vocazione? Alla mia grande impresa?
Alle fondamenta terrene della mia dimora celeste?
Alle mie speranze di essere annoverato tra coloro che hanno soffocato ogni ambizione nel desiderio glorioso di migliorare la propria razza, di portare la conoscenza nel regno dell’ignoranza, di sostituire la pace alla guerra, la libertà alla schiavitù, la religione alla superstizione, la speranza del Cielo al terrore dell’inferno?
Dovrei rinunciare a tutto questo?
Mi è più caro del sangue che mi scorre nelle vene.
È ciò che più desidero, ciò per cui vivo. Dopo una lunga pausa, dissi: E Miss Oliver?
La sua delusione e il suo dolore non vi interessano affatto?. Miss Oliver è sempre attorniata da nugoli di pretendenti e adulatori. In meno di un mese la mia immagine sarà cancellata dal suo cuore.
Mi dimenticherà, e probabilmente sposerà qualcuno che la renderà più felice di quanto potrei mai fare io.
Con quale freddezza dite certe cose! Ma si sente che il conflitto che avete dentro vi provoca sofferenza.
Vi sta logorando.
No.
Se sono un po’ dimagrito, è perché sono in ansia per i miei progetti, ancora poco definiti, e per la mia partenza, continuamente procrastinata.
Proprio stamattina ho avuto la notizia che il mio successore, che aspetto da così tanto tempo, non sarà pronto a sostituirmi prima di tre mesi, e forse i tre mesi potrebbero diventare sei.
Tremate e arrossite ogni volta che Miss Oliver entra in classe.
Di nuovo un’espressione di sorpresa gli attraversò il volto.
Non avrebbe mai creduto che una donna osasse parlare così a un uomo.
Quanto a me, mi sentivo perfettamente a mio agio in questo discorso.
Non riuscivo a comunicare con animi forti, ponderati e fini, maschili o femminili che fossero, senza prima oltrepassare le barriere del riserbo convenzionale, varcare la soglia della confidenza e assicurarmi un posto nel focolare del loro cuore.
Siete davvero originale, disse, e per niente timida.
C’è qualcosa di audace nel vostro spirito e di penetrante nel vostro sguardo, ma permettetemi di garantirvi che in parte avete frainteso le mie emozioni.
Le ritenete più profonde e potenti di quanto realmente siano. Mi attribuite un coinvolgimento molto più forte di quello che mi riconosco.
Quando arrossisco e quando tremo davanti a Miss Oliver, non provo pietà per me stesso.
Disprezzo solo la mia debolezza.
So che è un sentimento ignobile, una mera febbre della carne; niente a che vedere, ve lo garantisco, con uno stravolgimento dell’anima.
Quella è forte e salda come una roccia, ben piantata nelle profondità di un mare in tempesta.
Ecco quello che sono, fatevene una ragione: un uomo freddo e duro.
Sorrisi incredula.
Avete ottenuto a viva forza la mia confidenza, continuò, e adesso è a vostra completa disposizione.
Eccomi qua, senza maschere, nel mio stato originario, spogliato da quella veste lavata nel sangue120 con cui il cristianesimo copre l’umana deformità: un uomo freddo, duro e ambizioso.
Di tutti i sentimenti, solo gli affetti familiari hanno un potere duraturo su di me. La ragione, e non il sentimento, è la mia guida.
La mia ambizione è illimitata e insaziabile è il mio desiderio di salire sempre più in alto e di fare più degli altri.
Tengo in gran conto la pazienza, la tenacia, l’operosità, il talento, perché sono queste le qualità che permettono all’uomo di raggiungere grandi obiettivi e di elevarsi alle più nobili vette. Seguo il vostro lavoro con interesse, perché vi considero un modello di donna diligente, ordinata ed energica, e non perché vi compianga profondamente per quello che avete passato o per quello che soffrite ancora.
Voi vi descrivete come un semplice filosofo pagano, dissi.
No.
Tra me e i filosofi deistici c’è una differenza: io credo, e credo nel Vangelo.
Il vostro epiteto non è corretto.
Non sono un filosofo pagano ma cristiano, un seguace della setta di Gesù.
Come Suo discepolo, adotto le Sue pure, misericordiose e benevole dottrine.
Le difendo e ho giurato di diffonderle.
Conquistato dalla religione sin dalla gioventù, essa ha coltivato le mie qualità innate in questo modo: dal piccolo germe degli affetti spontanei, ha fatto crescere l’albero gigantesco e ombroso della filantropia.
Dalle radici selvagge e fibrose dell’umana rettitudine ha fatto sorgere il vero senso della giustizia divina.
Dall’ambizione di guadagnare potere e fama per il mio debole io, ha formato l’ambizione di diffondere il regno del mio Signore, di conseguire vittorie sotto lo stendardo della croce.
Tutto questo ha fatto la religione per me: ha tirato fuori il meglio dalla materia originaria, potando e coltivando la mia natura. Ma questa natura non è riuscita a sradicarla.
Né ci riuscirà ‘finché questo essere mortale non entrerà nell’immortalità’.121 Detto ciò, prese il cappello che era sul tavolo vicino alla mia tavolozza.
Guardò ancora una volta il ritratto.
È davvero un amore, mormorò.
Il nome Rosa del Mondo le si addice proprio!
E non volete che ve ne dipinga uno identico?
A che pro?
No.
Coprì l’immagine con il foglio di carta velina su cui di solito appoggiavo la mano mentre dipingevo per evitare che il cartoncino si macchiasse.
Che cosa avesse visto, all’improvviso, su quel foglio bianco, era davvero un mistero; ma qualcosa aveva catturato il suo sguardo.
Lo afferrò bruscamente, ne osservò il margine, poi mi lanciò un’occhiata, indicibilmente strana e del tutto incomprensibile, come se volesse imprimersi bene nella mente ogni tratto del mio viso, della mia persona, del mio abito: quell’occhiata mi trapassò, veloce e acuminata come una saetta.
Le sue labbra si schiusero, come se volesse parlare; ma trattenne la frase che stava per uscirne, qualunque essa fosse.
Che succede?
domandai.
Assolutamente nulla, fu la sua risposta e, nel rimettere a posto la carta, vidi che ne strappava svelto un pezzetto dal margine e subito lo faceva sparire nel guanto.
Quindi, con un frettoloso cenno del capo e un buon pomeriggio, scomparve.
Ma guarda!
esclamai, usando un’espressione della zona: Questo è proprio il colmo!
A mia volta esaminai il foglio, ma non vi notai nulla all’infuori di qualche macchiolina sbiadita là dove avevo provato la tinta con il pennello.
Riflettei su quel mistero per qualche minuto; poi però, non riuscendo a risolverlo e certa che non fosse così importante in quel momento, lasciai perdere e presto me ne dimenticai.
Capitolo XXXIII Quando St John se ne andò, cominciava a nevicare; la tempesta di neve continuò a imperversare per tutta la notte.
Il giorno dopo, un vento furioso portò nuove e fitte nevicate; al crepuscolo la valle era completamente ricoperta dalla neve e quasi impraticabile.
Avevo chiuso le imposte, sistemato uno stuoino contro la porta per evitare che la neve, sospinta dal vento, entrasse in casa da lì sotto, avevo attizzato il fuoco e, dopo essere rimasta per circa un’ora davanti al caminetto ad ascoltare la furia soffocata della tempesta, accesi una candela, presi Marmion e lo iniziai: Sulla turrita rocca di Norham sorgeva il giorno, e sul largo fiume Tweed faceva ritorno, e sulle alture dei Cheviot lontane e silenti; le torri massicce, il mastio di merli adorno, i contrafforti e gli spalti tutt’intorno, da quella luce gialla emergevano splendenti....
E presto la musicalità di questi versi mi fece dimenticare la tormenta. Sentii un rumore: pensai fosse il vento contro la porta. No, era St John Rivers che alzava il saliscendi.
Entrò emergendo dall’uragano di gelo, dall’oscurità urlante, e mi si fermò dinanzi: il mantello che copriva la sua alta figura era tutto bianco, come un ghiacciaio.
Mi prese quasi un colpo. Quella sera, con le strade della valle intasate di neve, tutto mi sarei aspettata fuorché ricevere visite.
Cattive notizie?
domandai.
È successo qualcosa?
No.
Come vi allarmate facilmente!
rispose, togliendosi il mantello e appendendolo alla porta, contro cui spinse di nuovo, senza scomporsi, lo stuoino che entrando aveva spostato.
Batté i piedi per scrollare via la neve dagli stivali.
Insudicerò il vostro pavimento immacolato, disse, ma per questa volta mi perdonerete.
Poi si avvicinò al fuoco.
Non è stato per niente facile arrivare fin qui, ve l’assicuro, dichiarò, scaldandosi le mani alla fiamma.
A un certo punto sono affondato fino alla cintola in un cumulo di neve, ma per fortuna la neve non si è ancora indurita.
Ma perché siete venuto?
non potei fare a meno di chiedergli.
Una domanda piuttosto scortese da rivolgere a un ospite; ma dal momento che me lo chiedete, vi rispondo che desideravo semplicemente farmi una chiacchierata con voi.
Ero stanco dei miei libri muti e delle mie stanze vuote. E poi, da ieri, ho provato l’eccitazione di chi ha ascoltato solo metà di un racconto ed è impaziente di sentirne il seguito.
Si sedette.
Ricordai la strana condotta del giorno prima e iniziai davvero a temere che la sua mente cominciasse a vacillare. Se per caso era pazzo, si trattava, comunque, di una pazzia molto controllata e composta.
Non avevo mai visto i suoi bei lineamenti così finemente cesellati nel marmo come in quel momento, mentre si scostava dalla fronte i capelli bagnati di neve e lasciava che la luce del fuoco splendesse liberamente sulla fronte pallida e sulle guance altrettanto esangui, dove scorgevo, chiaramente scolpite, le cave tracce delle preoccupazioni o della pena.
Rimasi in silenzio, aspettando che dicesse finalmente qualcosa di comprensibile; ma aveva appoggiato il mento alla mano e l’indice sulle labbra: stava pensando.
Mi colpì il fatto che quella mano apparisse scarnita come il viso. Un’ondata di pietà, forse inopportuna, mi sgorgò dal cuore.
Non riuscii a trattenermi e gli dissi: Vorrei tanto che Diana e Mary venissero a vivere con voi; non vi fa bene vivere così solo, e poi trascurate troppo la vostra salute.
Niente affatto, disse, mi curo quanto basta.
Adesso sto bene.
Trovate che abbia qualcosa che non va?
Disse queste parole con incurante e distratta indifferenza, come a comunicarmi che la mia preoccupazione era, almeno dal suo punto di vista, decisamente esagerata.
Rimasi senza parole. Continuò a passarsi lentamente l’indice sul labbro superiore e a fissare con aria sognante la grata incandescente.
Sentii il bisogno di dirgli qualcosa, così gli domandai se dalla porta alle sue spalle gli arrivasse qualche spiffero d’aria fredda.
No, no!
rispose tagliando corto, un po’ contrariato.
Bene, pensai tra me, se non vuoi parlare, sta’ pure zitto; ti lascio qui da solo e torno al mio libro.
Così smoccolai la candela e ripresi la lettura di Marmion.
A un tratto si agitò e il mio sguardo fu subito attratto dai suoi movimenti: trasse di tasca un taccuino di pelle, ne tirò fuori una lettera che lesse in silenzio, ripiegò e rimise a posto per poi ripiombare nei suoi pensieri.
Era inutile tentare di leggere avendo davanti una maschera così imperscrutabile; né sarei riuscita, impaziente com’ero, a stare ancora zitta.
Mi rimproverasse pure, ma io dovevo parlare. Avete avuto notizie di Diana e Mary, recentemente?
Nessuna, dopo l’ultima lettera che vi ho mostrato una settimana fa.
Non ci sarà mica qualche novità nei vostri programmi?
Siete stato forse invitato a lasciare l’Inghilterra prima del previsto?
No, temo proprio di no! Sarebbe una fortuna troppo grande, se mi capitasse. Avevo fallito il colpo, dovevo cambiare argomento. Pensai di parlare della scuola e delle mie allieve.
La madre di Mary Garrett sta meglio e stamattina Mary è tornata a scuola. La prossima settimana arriveranno quattro nuove ragazze dalla fonderia.
Sarebbero dovute arrivare già oggi, ma con questa neve...
Già.
Per due di loro paga Mr Oliver.
Ah sì?
Per Natale vuole invitare tutta la scuola a casa sua.
Lo so. È stato forse un vostro suggerimento? No.
E di chi, allora? Di sua figlia, credo.
Tipico...
è così generosa.
Sì.
Di nuovo sopraggiunse il vuoto di una pausa. La pendola batté otto rintocchi.
Quel rumore lo ridestò.
Distese le gambe che teneva accavallate, si raddrizzò sulla sedia e si voltò verso di me.
Lasciate un momento il libro e venite un po’ più vicino al fuoco, disse.
Meravigliata, di una meraviglia senza fine, obbedii.
Mezz’ora fa, proseguì, vi ho espresso la mia impazienza di ascoltare il seguito della storia, ma riflettendoci su, ho concluso che sarà più semplice per tutti se io assumerò la parte del narratore e voi passerete a quella dell’ascoltatrice.
Prima di iniziare, mi sembra giusto avvertirvi che il racconto vi suonerà come qualcosa di già sentito; ma i particolari che sanno di vecchio spesso riguadagnano un certo grado di freschezza quando passano attraverso labbra nuove.
Per il resto, risaputa o nuova che sia, è una storia breve.
Vent’anni fa, un povero curato si innamorò della figlia di un uomo ricco e anche lei s’innamorò di lui e lo sposò, contro la volontà dei genitori che di conseguenza, subito dopo il matrimonio, la ripudiarono.
Prima che fossero trascorsi due anni, gli sposi sconsiderati erano morti entrambi e giacevano fianco a fianco sotto la stessa pietra.
Lasciarono una figlia che, fin dalla nascita, la Carità accolse nel suo grembo, freddo come quello del cumulo di neve in cui a momenti rimanevo bloccato stanotte.
La Carità portò quell’esserino abbandonato nella casa di ricchi parenti della madre; fu cresciuta da una zia acquisita, nello specifico Mrs Reed di Gateshead.
Cos’era quel sussulto? Avete forse sentito qualche rumore? Sarà soltanto un topo che s’arrampica sulle travi dell’aula qui accanto: prima che la restaurassi e le cambiassi la destinazione d’uso, era un granaio e i granai, in genere, sono infestati dai topi. Ma andiamo avanti. Mrs Reed tenne l’orfana presso di sé per dieci anni.
Se la bambina fosse felice o meno con lei, non posso dirlo, perché non ne ho avuto notizia; ma alla fine di quel periodo fu trasferita in un posto che voi conoscete bene, visto che si tratta proprio della scuola di Lowood, dove anche voi siete vissuta per così tanto tempo.
Sembra che là si sia comportata in modo davvero encomiabile. Da alunna divenne insegnante, proprio come voi è davvero impressionante quanti punti in comune abbiano le vostre storie –, poi lasciò quella scuola per diventare istitutrice, e anche qui i vostri destini sono simili. Si dedicò all’educazione della pupilla di un certo Mr Rochester. Mr Rivers!
lo interruppi.
Posso immaginare quello che provate, disse, ma cercate di dominarvi ancora un po’. Ho quasi finito; ascoltatemi fino alla fine.
Di questo Mr Rochester non so nulla, a parte il fatto che propose un matrimonio vantaggioso alla ragazza e che, proprio all’altare, lei venne a sapere che il suo futuro marito aveva una moglie ancora viva, ma pazza.
Quale sia stata la sua condotta dopo quest’episodio, quali le sue proposte, posso solo provare a indovinarlo; ma quando accadde qualcosa che rendeva necessaria la presenza dell’istitutrice e si andò a cercarla, si scoprì che era fuggita, nessuno sapeva dire quando, dove o come.
Aveva lasciato Thornfield Hall durante la notte.
Tutte le ricerche per ritrovarla furono infruttuose: il paese fu perlustrato in lungo e in largo, ma di lei nessuna traccia, nessuno che sapesse qualcosa. Ma ormai ritrovarla era una questione della massima urgenza, quindi sono stati messi avvisi su tutti i giornali. Anch’io ho ricevuto una lettera da un certo Mr Briggs, un avvocato, che mi forniva tutti i dettagli che vi ho appena riferito. È o non è una strana storia? Ditemi solo una cosa, risposi, e dal momento che siete così ben informato, di sicuro potete dirmelo: che ne è stato di Mr Rochester?
Come sta?
Dov’è?
Che cosa fa? Sta bene? Di Mr Rochester io non so proprio nulla.
Nella lettera non viene mai menzionato se non per riferire il tentativo fraudolento e illegale di cui vi ho parlato.
Dovreste piuttosto chiedermi il nome dell’istitutrice... e il motivo che rende tanto necessaria la sua presenza. Quindi nessuno è andato a Thornfield Hall?
Nessuno ha visto Mr Rochester?
Non credo.
Ma gli hanno scritto?
Certo.
E cosa ha detto?
Dove sono finite le sue lettere?
Mr Briggs dichiara che la risposta al suo appello non era di Mr Rochester, ma di una signora: è firmata ‘Alice Fairfax’.
Sentii il sangue gelarsi nelle vene per lo sgomento. I miei peggiori timori si stavano rivelando reali. Con tutta probabilità, aveva lasciato l’Inghilterra e, reso incauto dalla disperazione, si era precipitato in uno dei suoi rifugi nel Continente. E quale droga per le sue terribili pene, quale sfogo per le sue violente passioni era andato a cercare là? Non avevo il coraggio di rispondere a questa domanda. Oh, mio povero signore, un giorno quasi mio marito, che avevo tante volte chiamato mio caro Edward!.
Doveva essere un poco di buono, osservò Mr Rivers. Non lo conoscete... e quindi non permettetevi di giudicarlo, dissi, scaldandomi.
Benissimo, rispose pacatamente, tanto ho ben altri pensieri per la testa che occuparmi di lui.
Devo finire il mio racconto.
Visto che non volete chiedermi il nome dell’istitutrice, ve lo dirò io.
Aspettate! Ce l’ho qui...
è sempre più convincente vedere i dati importanti scritti, fissati nero su bianco. E di nuovo tirò fuori il taccuino, lo aprì, vi frugò dentro. Da uno dei suoi scomparti estrasse una strisciolina di carta, tutta cincischiata.
Riconobbi dal tipo di carta, dalle sue macchioline di blu oltremare, di rosso lacca e di vermiglio il margine strappato alla velina che proteggeva il ritratto.
Si alzò, me lo mise sotto gli occhi e io lessi, scritte di mio pugno con l’inchiostro di china, le parole Jane Eyre, il risultato, sicuramente, di un momento di distrazione.
Briggs mi ha scritto di una certa Jane Eyre, disse, e gli annunci sui giornali parlavano di questa Jane Eyre.
Io conoscevo una Jane Elliott.
Confesso di aver avuto i miei sospetti, ma soltanto ieri pomeriggio sono diventati certezza. Ammettete che è quello il vostro vero nome e rinunciate allo pseudonimo? Sì, sì, ma dov’è Mr Briggs? Forse lui, su Mr Rochester, sa qualcosa più di voi.
Briggs è a Londra.
Dubito che sappia qualcosa di Mr Rochester, perché non è Mr Rochester la persona a cui è interessato. Frattanto voi, per stare dietro a cose da niente, dimenticate l’essenziale.
Non mi chiedete perché Mr Briggs vi sta cercando, cosa vuole da voi.
Perché, che cosa vuole da me?
Semplicemente dirvi che vostro zio, Mr Eyre di Madera, è morto, che vi ha lasciato tutti i suoi beni e che adesso voi siete ricca.
Semplicemente questo, niente di più. Io... ricca? Sì, voi, ricca...
una vera e propria ereditiera.
Seguì un momento di silenzio.
Certo, ora dovrete dimostrare la vostra identità, riprese subito St John, ma questo non dovrebbe costituire un problema per voi.
A quel punto potrete entrare in immediato possesso dell’eredità. Il vostro patrimonio è investito in fondi inglesi. Briggs ha il testamento e tutti i documenti necessari. Ecco che la mano del destino aveva scoperto una nuova carta! È bello, lettore, passare in un attimo dall’indigenza alla ricchezza...
davvero bello; ma non è qualcosa di cui ci si rende conto subito, e di conseguenza è impossibile gioirne appieno, al momento.
E poi, nella vita, ci sono cose ben più intense ed esaltanti: questo era qualcosa di concreto, una faccenda del mondo reale, niente a che vedere con quello ideale.
Tutte le idee che richiama sono materiali e misurate, e così pure le reazioni. Non si salta di gioia, non si esulta, non si grida Urrah! nel momento in cui si viene a sapere che ci è toccata una fortuna.
Cominciamo, invece, a considerare subito le responsabilità e a pensare agli affari; sulla base di una gratificazione duratura spunta una serie di gravi preoccupazioni, e ci tratteniamo e rimuginiamo con aria grave sulla nostra felicità.
Inoltre, le parole Eredità e Lascito vanno a braccetto con le parole Morte e Funerale.
Avevo saputo che era morto mio zio, il mio unico parente; da quando avevo appreso della sua esistenza, avevo accarezzato la speranza che un giorno l’avrei conosciuto.
Adesso non avrei più potuto.
E poi questo denaro arrivava a me soltanto, non a me e a una famiglia con cui condividerlo, ma a me, che ero sola.
Era senza dubbio un grande dono e l’indipendenza era una cosa meravigliosa... sì, sentivo che... che quel pensiero mi gonfiava il cuore. Finalmente avete rilassato la fronte, disse Mr Rivers.
Credevo che Medusa, guardandovi, vi avesse mutata in pietra.
Forse adesso vorrete sapere a quanto ammonta l’eredità?
A quanto ammonta? Oh, una sciocchezzuola! Niente di cui valga la pena parlare... ventimila sterline, mi pare che abbiano detto... ma cosa volete che sia?
Ventimila sterline?
Ci restai di sasso, un’altra volta.
Io avevo previsto quattro o cinquemila sterline.
Per un momento, la notizia mi tolse letteralmente il respiro. St John, che non avevo mai visto ridere, scoppiò adesso in una risata.
Ma insomma, disse, se aveste commesso un omicidio e io vi avessi riferito che il vostro delitto è stato scoperto, avreste un’aria meno atterrita.
È una bella somma...
forse c’è un errore, no? Non c’è nessun errore. Forse avete contato troppi zeri... si tratterà di duemila sterline.
Ventimila è scritto in lettere, non in cifre.
E di nuovo mi sentii come un individuo di normali capacità digestive seduto a banchettare, da solo, davanti a una tavola imbandita per cento.
Mr Rivers, a quel punto, si alzò e si rimise il mantello.
Se non fosse così cattivo tempo, disse, manderei qui Hannah a tenervi compagnia.
Mi sembrate così terribilmente avvilita all’idea di rimanere sola.
Ma Hannah, povera donna, non può certo scavalcare i cumuli di neve come ho fatto io: le sue gambe non sono altrettanto lunghe.
E quindi mi tocca abbandonarvi ai vostri crucci. Buonanotte.
Stava sollevando il saliscendi, quando un pensiero improvviso mi assalì.
Aspettate un minuto!
gridai.
Che succede?
Ho bisogno di sapere perché Mr Briggs si sia rivolto a voi per questioni che riguardavano me, come faceva a conoscervi, come poteva immaginare che voi, che vivete in un luogo così fuori mano, foste in grado di aiutarlo a ritrovarmi.
Oh!
Io sono un pastore, disse, e la gente, per questioni così singolari, è abituata a rivolgersi al clero.
Il saliscendi cigolò di nuovo.
No, questa spiegazione non mi convince! esclamai.
E, in effetti, in questa risposta frettolosa e approssimativa c’era qualcosa che, invece di calmarla, stimolava più che mai la mia curiosità.
È una faccenda davvero strana, aggiunsi, vorrei saperne di più.
Un’altra volta. No, stasera!
Stasera!
replicai e, vedendolo intenzionato ad andarsene, mi frapposi tra lui e la porta.
Sembrava piuttosto a disagio.
Non ve ne andrete finché non mi avrete detto tutto, questo è poco ma sicuro, dissi.
Preferirei farlo in un altro momento. E invece lo farete ora!
Dovete farlo!
Preferirei che fossero Diana e Mary a raccontarvi tutto. Naturalmente queste obiezioni non fecero che acuire il mio desiderio di sapere. Questo desiderio doveva essere soddisfatto, senza indugio. Glielo dissi. Ma io vi avevo avvertita! Sono un uomo testardo, disse, difficile da persuadere. E io sono una donna testarda... impossibile liberarsi di me.
E poi, continuò, io sono freddo e non c’è ardore che mi smuova.
E invece io sono calda e il fuoco scioglie il ghiaccio.
La fiamma del focolare ha fatto sparire la neve dal vostro mantello; ecco, vedete, è caduta sul pavimento, rendendolo come una strada battuta.
Mr Rivers, se sperate di essere perdonato del grave delitto e dell’indelicatezza di aver insudiciato in questo modo la mia cucina tirata a lucido, ditemi quel che voglio sapere.
Va bene, mi arrendo, disse, se non al vostro fervore, almeno alla vostra perseveranza: la goccia scava la pietra.
Tanto un giorno o l’altro sareste venuta comunque a saperlo.
Vi chiamate Jane Eyre, vero? Sì, ma questo l’avevamo già detto.
Allora forse non sapete che io porto il vostro stesso cognome?
E che il mio nome di battesimo è St John Eyre Rivers?
No, non lo sapevo!
Adesso ricordo di aver visto la lettera E tra le vostre iniziali scritte sui libri che mi avete prestato in varie occasioni; ma non ho mai chiesto che nome indicassero.
E allora? Di sicuro... Mi interruppi.
Non ce la facevo ad ammettere, e tanto meno a esprimere, il pensiero che mi aveva attraversato la mente, prendendo corpo e divenendo, un istante dopo, una possibilità valida e consistente.
I pezzi cominciavano a ricomporsi, a incastrarsi l’uno nell’altro, a disporsi in ordine logico. La catena che fino ad allora era rimasta un ammasso informe di anelli adesso si snodava con chiarezza: ogni maglia era al suo posto, la connessione continua. Seppi, d’istinto, come stavano le cose, prima che St John aggiungesse altro; ma non posso pretendere che il lettore abbia lo stesso intuito e quindi devo ripetere la sua spiegazione.
Il cognome di mia madre era Eyre; aveva due fratelli: uno, un pastore, sposò Miss Jane Reed, di Gateshead; l’altro, John Eyre, gentiluomo e mercante, fino a poco tempo fa abitava a Funchal, Madera.
Mr Briggs, legale di Mr Eyre, ci scrisse l’agosto scorso per informarci della morte di nostro zio e per dirci che aveva lasciato tutti i suoi beni alla figlia orfana del fratello pastore, trascurando noi a causa di un dissidio, mai sanato, tra lui e mio padre.
Ci scrisse di nuovo qualche settimana fa, per farci sapere che l’erede era scomparsa e chiedendoci se sapevamo qualcosa di lei.
Un nome scritto per caso su un pezzetto di carta mi ha permesso di ritrovarla.
Il resto lo sapete.
Fece di nuovo per andarsene, ma io mi misi con la schiena contro la porta.
Lasciatemi parlare, dissi, lasciatemi un momento per riprendere fiato e riflettere. Tacqui... lui mi stava davanti, con il cappello in mano, all’apparenza abbastanza calmo.
Ripresi: Vostra madre era la sorella di mio padre?.
Sì.
E quindi mia zia.
Annuì.
Mio zio John era il vostro zio John?
Voi, Diana e Mary siete i figli della sorella, come io sono figlia del fratello?
Proprio così.
Voi tre, allora, siete miei cugini; metà del nostro sangue, da una parte e dall’altra, ha la stessa origine.
Siamo cugini, sì.
Lo guardai.
Ecco, avevo trovato un fratello, un fratello di cui poter andare orgogliosa e che potevo amare; e due sorelle che, quando per me erano ancora delle estranee, con le loro qualità mi avevano ispirato un affetto sincero e una profonda ammirazione.
Quelle due ragazze che avevo spiato, inginocchiata sulla terra umida, attraverso le losanghe della finestra bassa della cucina di Moor House, con in bocca il sapore amaro dell’interesse misto alla disperazione, erano mie parenti strette; e quell’uomo giovane e imponente che mi aveva trovata mezza morta sulla soglia di casa sua era sangue del mio sangue.
Che meravigliosa scoperta per una povera ragazza sola al mondo! Questa sì che era ricchezza! Ricchezza per il cuore!
Una miniera di affetti puri e autentici!
Era una vera benedizione, radiosa, vivida, rincuorante, non come il gravoso fardello dell’oro: dono ricco e gradito, a suo modo, ma preoccupante per tutte le responsabilità che portava con sé. In preda a quella gioia imprevista, cominciai a battere le mani; il cuore, impazzito, pompava sangue nelle vene e batteva a più non posso.
Oh, come sono felice!
Come sono felice!
esclamai.
St John sorrise.
È proprio vero, voi trascurate l’essenziale per star dietro alle cose da nulla, ma questo ve l’ho già detto, no?
domandò.
Siete rimasta seria quando vi ho detto che avevate ereditato una fortuna e adesso, per un nonnulla, siete tutta eccitata.
Come fate a dire una cosa del genere?
Sarà senza importanza per voi, che avete due sorelle e non vi interessa avere una cugina; ma io non ho mai avuto nessuno e, adesso che sono adulta, ecco che mi ritrovo tre parenti...
o due, se voi non volete essere contato. Lo ripeto, sono felice! Mi misi a camminare come una forsennata su e giù per la stanza.
A un certo punto mi fermai, quasi soffocata dai pensieri che mi sorgevano dentro troppo rapidi per essere accolti, compresi, ordinati, pensieri di quello che sarebbe stato, tra potere, volere e dovere, di lì a breve.
Guardai la parete bianca: sembrava un cielo fitto di stelle nascenti e ognuna di quelle stelle faceva risplendere per me una speranza o una gioia.
Ora avrei potuto fare del bene a coloro che mi avevano salvato la vita e a cui, fino a quel momento, avevo potuto offrire in cambio soltanto il mio amore.
Erano oppressi da un giogo e io avrei potuto liberarli. Erano dispersi e io avrei potuto riunirli. L’indipendenza e l’abbondanza che erano toccate a me avrebbero potuto essere anche loro. Non eravamo forse in quattro? Ventimila sterline divise in parti uguali sarebbero state cinquemila sterline a testa... bastavano e avanzavano.
Sarebbe stata fatta giustizia e ognuno avrebbe avuto la sua dose di felicità.
Adesso la ricchezza non mi pesava più; adesso non era più un semplice lascito di denaro, ma un’eredità di vita, di speranza e di gioia.
Non so che aspetto avessi mentre queste idee prendevano d’assalto la mia mente; ma presto mi accorsi che Mr Rivers aveva portato una sedia alle mie spalle e cercava, con dolcezza, di farmi sedere, suggerendomi inoltre di mantenere la calma.
Io gli dissi che non ero affatto stanca né turbata, scostai la sua mano e ricominciai a camminare per la stanza.
Domani scrivete a Diana e Mary, dissi, e riferite loro di tornare subito a casa.
Diana diceva che si sarebbero considerate entrambe ricche con mille sterline, quindi con cinquemila staranno molto bene.
Vado a prendervi un bicchiere d’acqua. Dove posso trovarlo? disse St John. Su, cercate di calmarvi un po’, fate uno sforzo. Sciocchezze!
E su di voi, questo lascito, che effetto avrà?
Riuscirà a trattenervi in Inghilterra, a convincervi a sposare Miss Oliver e a sistemarvi e vivere come un comune mortale?
State vaneggiando. Avete le idee confuse.
Vi ho comunicato la notizia in modo troppo brusco e vi ho fatto agitare troppo, e adesso non vi rendete conto di quello che dite.
Mr Rivers! Mi state facendo davvero perdere la pazienza.
Sono in possesso di tutte le mie facoltà mentali.
Siete voi che non capite, o meglio che fate finta di non capire. Magari, se provate a spiegarvi un po’ meglio, smetterò di fraintendervi.
Spiegare!
Cosa c’è da spiegare?
Come fate a non vedere che ventimila sterline, la somma in questione, divise in parti uguali tra il nipote e le tre nipoti di nostro zio, fanno cinquemila sterline a testa?
Quello che voglio è che scriviate alle vostre sorelle per informarle dell’eredità che spetta loro.
Che spetta a voi, vorrete dire. Vi ho già spiegato come la penso, al riguardo. Non cambierò idea.
Non sono brutalmente egoista, ciecamente ingiusta o diabolicamente ingrata.
E poi, ho deciso di avere una casa e dei parenti.
Io amo Moor House e a Moor House vivrò.
Voglio bene a Diana e Mary e a Diana e Mary voglio essere vicina per tutta la vita.
Cinquemila sterline mi faranno comodo e mi consentiranno una vita agiata, ma sarebbe un tormento e un peso averne ventimila, che, tra l’altro, mi spetterebbero per legge, ma non per giustizia.
Quindi cedo a voi tre quello che è del tutto superfluo per me. Su questo, non devono esserci resistenze né discussioni. Mettiamoci d’accordo e prendiamo subito una decisione. Quel che si dice agire d’impulso! Prendetevi qualche giorno per riflettere e poi, a mente fredda, ne riparleremo. Oh! Se tutti i vostri dubbi riguardano la mia sincerità, allora sono tranquilla. Non vedete che è la cosa più giusta da farsi? Certo che ci vedo una certa giustizia, ma è contraria a ogni consuetudine. E poi, l’intero patrimonio è vostro di diritto.
Mio zio se l’è guadagnato col suo sudore; era libero di lasciarlo a chi voleva e l’ha lasciato a voi.
Dopo tutto, la giustizia vi permette di tenerlo.
Potete quindi, in tutta coscienza, considerarlo completamente vostro.
Per me, dissi, è una questione di cuore quanto di coscienza. Devo dare ascolto ai miei sentimenti; ho avuto così poche occasioni di farlo.
Anche se voi continuaste a discutere, protestare e seccarmi per un anno intero, io non rinuncerei mai al piacere dolcissimo di cui ho avuto un primo assaggio...
il piacere di ripagare, in parte, il mio grosso debito di riconoscenza e di procurarmi degli amici per la vita. Adesso la pensate così, replicò St John, perché non sapete cosa significa possedere una fortuna e, di conseguenza, goderne.
Non vi rendete conto di quanto diventereste importante, con ventimila sterline, del posto che quei soldi vi permetterebbero di avere in società, delle prospettive che potrebbero aprirvi.
Voi non potete... E voi, lo interruppi, non potete proprio immaginare quanto desideri l’affetto di un fratello e di una sorella. Non ho mai avuto una casa, non ho mai avuto fratelli o sorelle; adesso devo e voglio averli. Non vi opporrete ad accettarmi e a riconoscermi come sorella, vero? Jane, io sarò tuo fratello e le mie sorelle saranno tue sorelle, anche senza pretendere in cambio il sacrificio dei tuoi diritti legittimi.
Fratello?
Sì, alla distanza di mille leghe!
Sorelle?
Sì, al servizio di estranei!
Io ricca, rimpinzata di soldi che non ho mai guadagnato e che non merito!
E voi senza un penny!
Che bella uguaglianza e fratellanza!
Che unione salda!
Che affetto profondo!
Ma Jane, le tue aspirazioni ad avere una famiglia e una felicità domestica possono essere realizzate in modo diverso da quello che prospetti tu.
Puoi sposarti! Ancora sciocchezze!
Sposarmi!
Io non voglio sposarmi e non mi sposerò mai. Adesso esageri! Affermazioni così rischiose sono la prova del tuo stato di concitazione. Non esagero.
Conosco i miei sentimenti e l’avversione che mi suscita la sola idea del matrimonio. Nessuno mi sceglierebbe per amore e io non voglio essere considerata alla stregua di un semplice affare vantaggioso.
Non ho bisogno di un estraneo, che non abbia con me nessuna affinità, nessun legame, nessun punto in comune.
Ho bisogno di vivere fra i miei consanguinei, fra persone con cui poter condividere affetti e interessi.
Dimmi ancora che vuoi essere mio fratello. Prima, sentirti pronunciare queste parole mi ha gratificata e mi ha resa felice. Ripetile, se puoi, ripetile con sincerità. Credo di poterlo fare.
So di aver sempre amato le mie sorelle e so su cosa si basa il mio affetto per loro: sul rispetto per i loro valori e sull’ammirazione per le loro doti. Anche tu hai buoni principi e una buona testa.
I tuoi gusti e le tue abitudini mi ricordano quelli di Diana e Mary, la tua presenza mi è sempre cara e ho già trovato molte volte un salutare conforto nel parlare con te.
Sento che mi sarà facile, e del tutto naturale, trovarti un posto dentro al mio cuore, come la mia terza sorella, la mia sorella minore.
Grazie. Per stasera, questo mi basta.
Adesso faresti meglio ad andare perché, se rimanessi ancora, potresti anche irritarmi di nuovo con qualche scrupolo fuori luogo.
E la scuola, Miss Eyre?
Dovremo chiuderla, giusto?
No.
Manterrò il mio posto di maestra finché non avrai trovato qualcuno che mi sostituisca.
Mi rivolse un sorriso di approvazione. Ci stringemmo le mani, poi si congedò.
Non c’è bisogno di raccontare per filo e per segno quante altre battaglie dovetti affrontare e a quali argomenti dovetti ricorrere per sistemare come volevo io la questione dell’eredità. Era un’impresa davvero ardua la mia, ma fui assolutamente irremovibile.
Tanto che i miei cugini alla fine si resero conto che la mia decisione di dividere la proprietà in parti uguali era realmente irrevocabile e che niente e nessuno mi avrebbe mai fatto cambiare idea, e in cuor loro riconobbero il senso di giustizia che animava la mia intenzione.
E poi credo che fossero intimamente consapevoli che, al posto mio, avrebbero fatto la stessa identica cosa.
Così finirono per acconsentire a sottoporre la questione a un arbitrato.
I giudici scelti furono Mr Oliver e un abile avvocato.
Entrambi furono della mia stessa opinione. Avevo vinto. Furono redatti gli atti di cessione: St John, Diana, Mary e io entrammo in possesso ciascuno della propria parte. Capitolo XXXIV Era quasi Natale quando ogni cosa fu sistemata. Si avvicinava per tutti l’inizio delle vacanze. Chiusi la scuola di Morton, preoccupandomi di lasciare un buon ricordo di me.
La buona fortuna allarga insieme le mani e i cuori in modo meraviglioso; e dare qualcosa quando si è ricevuto così tanto è solo permettere uno sfogo a un inconsueto fervore di sensazioni. Da tempo mi ero accorta con piacere che molte delle mie rustiche allieve mi volevano bene e, al momento dei saluti e del distacco, ne ebbi la conferma: le mie ragazze mi manifestarono tutto il loro affetto, con semplicità e calore.
Che bella soddisfazione scoprire che occupavo realmente un posto nei loro cuori genuini!
Promisi loro che, di lì in avanti, non avrei lasciato passare neppure una settimana senza andarle a trovare e tenere un’ora di lezione nella loro scuola.
Mi ero vista sfilare dinanzi le classi, che ora contavano sessanta allieve, avevo chiuso a chiave la porta e, quando Mr Rivers arrivò, mi trovò ancora lì, con la chiave in mano, intenta a scambiare gli ultimi saluti, quelli speciali, con una mezza dozzina delle mie allieve migliori: ragazze oneste, rispettabili, modeste e bene istruite come se ne possono trovare fra i contadini inglesi.
Cosa non da poco se si considera che, dopo tutto, i contadini inglesi sono i più istruiti e i più dignitosi d’Europa. Dopo di allora, ho conosciuto paysannes e Bäuerinnen122 e le migliori di loro, paragonate alle ragazze di Morton, mi apparvero ignoranti, rozze e ottuse. Ritieni di aver ricevuto la tua giusta ricompensa per un anno di insegnamento?
domandò Mr Rivers, quando se ne furono andate.
Non ti gratifica sapere di aver fatto qualcosa di realmente buono nella tua vita e per i tuoi simili?
Senza dubbio.
E hai lavorato sodo soltanto pochi mesi!
E una vita completamente dedita al miglioramento del prossimo non è forse una vita ben spesa? Sì, dissi, ma non potrei andare avanti così per sempre. Voglio far fruttare anche le mie, di doti, oltre a coltivare quelle degli altri.
E devo farle fruttarle adesso.
Smettila di riportare la mia mente e il mio corpo verso la scuola.
Basta scuola... ormai sono pronta per una vacanza totale! Si fece serio.
Che ti prende?
Cosa sono tutte queste smanie, così all’improvviso?
Che intenzioni hai?
Darmi da fare, il più possibile.
E per prima cosa devo pregarti di lasciar libera Hannah e di cercarti qualcun altro che badi a te.
Hai bisogno di lei?
Sì, voglio che venga con me a Moor House.
Diana e Mary saranno a casa fra una settimana e al loro arrivo dev’essere tutto in ordine.
Capisco. Credevo che volessi fuggir via, fare qualche viaggio. Meglio così. Hannah verrà con te. Dille di tenersi pronta per domattina, allora. Ecco la chiave della scuola. Domani ti darò la chiave del cottage. La prese. Con che allegria me la consegni! disse.
Non riesco proprio a capirla questa tua spensieratezza...
perché mi è oscuro che occupazione ti proponi ora per rimpiazzare quella che hai appena lasciato.
A cosa aspiri? Quali sono i tuoi progetti? Quali ambizioni hai nella vita, adesso?
La mia prima aspirazione sarà quella di strigliare a fondo ...
strigliare a fondo Moor House, dalla soffitta alla cantina; la seconda di tirarla a lucido con cera vergine, olio e un imprecisato numero di stracci, fino a farla brillare di nuovo; la terza di mettere a posto ogni sedia, tavolo, letto, tappeto, con precisione matematica; dopo di che ti manderò sul lastrico, consumando quantità industriali di carbone e torba per mantenere acceso un bel fuoco in ogni stanza; infine, i due giorni che precederanno l’arrivo delle tue sorelle, io e Hannah li passeremo a sbattere uova, scegliere uvette, grattugiare spezie, preparare torte natalizie, sminuzzare ripieni per tartine e celebrare con solennità altri riti culinari, davvero difficili da spiegare, a parole, a un profano come te.
Insomma, il mio progetto è che tutto sia perfettamente in ordine prima di giovedì prossimo, per accogliere Diana e Mary.
E la mia ambizione è di dar loro un impeccabile e caloroso benvenuto, quando arriveranno. St John sorrise a fior di labbra, ma non era soddisfatto.
Per il momento può anche andar bene così, disse, ma parlando seriamente, mi auguro che, quando i primi entusiasmi saranno svaniti, punterai a mete un po’ più ambiziose dei piaceri casalinghi e delle gioie domestiche.
Non c’è nulla di meglio al mondo!
lo interruppi. No, Jane, no!
Questo mondo non è un teatro di delizie, non cercare di renderlo tale; e nemmeno di ozi, non lasciarti prendere dalla pigrizia.
Al contrario, voglio sfaccendare a più non posso. Jane, ti scuso per ora.
Ti concedo il beneficio di due mesi, per godere fino in fondo della tua nuova condizione e crogiolarti nelle delizie di questa parentela appena scoperta; ma, poi, voglio sperare che comincerai a guardare oltre Moor House e Morton, oltre la compagnia tra sorelle, oltre l’egoistica pace e gli agi materiali della ricchezza dell’uomo civilizzato.
Spero che la tua vitalità ancora una volta ti pungolerà e ti farà smuovere.
Lo guardai sorpresa.
St John, dissi, parlarmi in questo modo è quasi una cattiveria.
Io mi preparo a essere felice e contenta come una regina e tu cerchi di riportarmi a una vita senza quiete!
A che scopo?
Allo scopo di mettere a profitto i talenti123 che Dio ti ha concesso perché ne facessi buon uso e di cui un giorno ti chiederà senz’altro conto, punto per punto.
Jane, io ti sorveglierò da vicino, non ti perderò mai d’occhio, ti avverto.
E cercherò di contenere l’eccessivo entusiasmo con cui ti butti nella mediocrità di certi piaceri domestici.
Non ti aggrappare con tanta tenacia ai vincoli della carne; tieni in serbo la tua tenacia e il tuo ardore per una causa più adeguata; evita di sciuparli dietro a obiettivi banali ed effimeri.
Mi ascolti, Jane?
Sì, come se parlassi in greco.
Io ho una causa più che adeguata per essere felice e felice sarò.
Ci vediamo!
Felice, a Moor House, lo fui davvero e lavoravo di buona lena; e così pure Hannah: rimaneva incantata nel vedermi tanto allegra in mezzo al subbuglio di una casa sottosopra e tutta presa a spazzolare, spolverare, pulire e cucinare.
E in realtà, dopo un paio di giorni passati nella confusione più totale, fu per noi una vera gioia riportare a poco a poco l’ordine nel caos che avevamo noi stesse creato. In precedenza avevo fatto un viaggio a S*** per acquistare alcuni mobili nuovi.
Le mie cugine mi avevano dato carta bianca per tutti i cambiamenti che avessi voluto fare ed era stata messa da parte una certa somma, allo scopo.
Il vecchio salotto e le camere da letto li lasciai più o meno com’erano, perché sapevo che Diana e Mary sarebbero state più contente di ritrovare i vecchi tavoli, le sedie e i letti, a loro familiari, piuttosto che vedersi intorno mobili nuovi, più eleganti.
Tuttavia qualche novità era necessaria, per dare al loro ritorno quel tocco di meraviglia che intendevo conferirgli.
A questo scopo, comprai tappeti e tende di tinta scura, molto belli; antichi soprammobili di porcellana e di bronzo, accuratamente scelti; nuovi copriletti, specchi e accessori da toletta.
Donavano un tocco di novità senza dare troppo nell’occhio. Un salottino e una camera di riserva li rinnovai completamente, rivestendone le pareti con vecchio mogano e tappezzerie cremisi. Stesi le passatoie in corridoio e i tappeti sulle scale.
Alla fine di tutti i lavori, Moor House era tanto un perfetto modello di splendente comodità frugale all’interno, quanto un esemplare di stagione invernale, desolata, tetra e solitaria, all’esterno.
Finalmente giunse quel giovedì tanto atteso.
Diana e Mary dovevano arrivare all’imbrunire e, prima del crepuscolo, furono accesi tutti i camini, di sopra e dabbasso; la cucina era in perfetto ordine; io e Hannah eravamo vestite e tutto era pronto.
St John fu il primo ad arrivare.
L’avevo pregato di stare alla larga dalla casa finché tutto non fosse stato a posto.
D’altronde, a spaventarlo e a tenerlo lontano bastava la semplice idea del trambusto, sudicio e volgare, entro le pareti di casa sua. Mi trovò in cucina, intenta a sorvegliare la cottura di certi pasticcini per il tè, che erano nel forno.
Si avvicinò al focolare e mi chiese se non ne avessi abbastanza dei lavori domestici. Risposi invitandolo ad accompagnarmi a dare un’occhiata ai risultati delle mie fatiche. Non fu facile, ma alla fine riuscii a fargli fare il giro della casa.
Quando aprivo la porta di una stanza, gettava un’occhiata distratta all’interno; e dopo aver girato di sopra e di sotto disse che dovevo aver fatto una gran fatica e affrontato chissà quali difficoltà per apportare tutti quei cambiamenti in così poco tempo; ma se fosse contento o meno di tutte quelle migliorie non lo capii, perché al riguardo non pronunciò neppure una parola.
Il suo silenzio estinse ogni mio entusiasmo.
Pensai che forse quelle modifiche avevano offeso certi suoi vecchi, cari ricordi. Gli domandai se fosse così, con un tono un po’ mortificato. Niente affatto. Al contrario, aveva notato come avessi rispettato scrupolosamente ogni ricordo.
Pensava, però, che la cosa non meritasse tutta quella sollecitudine e preoccupazione, da parte mia. Quanti minuti, ad esempio, avevo impiegato per decidere come doveva essere sistemata quella stanza? A proposito, potevo dirgli dove avevo messo il tal libro? Gli mostrai il volume sullo scaffale.
Lo prese, si ritirò nel suo solito angolino nel vano della finestra e si mise a leggere.
Ecco, tutto questo non mi piacque, lettore.
St John era un uomo buono; ma cominciavo a pensare che avesse detto la verità su se stesso quando si era definito duro e freddo.
I piccoli, semplici piaceri della vita non lo attiravano e non subiva il fascino delle sue gioie tranquille.
Viveva letteralmente solo per aspirare a ciò che era elevato e straordinario, certo; ma senza mai avere pace né permettere che l’avessero gli altri, intorno a lui.
Osservando la sua fronte spaziosa, ferma e pallida come una pietra bianca, i suoi bei lineamenti concentrati nello studio, capii tutto d’un tratto che non sarebbe mai stato un buon marito, che sarebbe stata un’impresa ardua essere sua moglie.
Compresi, di colpo, la natura del suo amore per Miss Oliver e fui d’accordo con lui che era solo un amore dei sensi.
Mi resi conto di quanto doveva disprezzarsi per la febbre che quell’amore gli faceva salire; di quanto doveva desiderare di soffocarlo e distruggerlo e di quanto doveva diffidare che un amore del genere potesse fare la sua felicità e quella di lei.
Vidi che era fatto della stessa materia con cui la natura foggia i suoi eroi cristiani e pagani –, i suoi legislatori, i suoi statisti, i suoi conquistatori: un solido pilastro su cui potevano riposare grandi interessi; ma, accanto al focolare domestico, troppo spesso non era altro che una colonna fredda e ingombrante, tetra e fuori posto.
Questo salotto non è il suo ambiente, riflettei, si troverebbe meglio sulla catena dell’Himalaya o nel bush dei Cafri, persino sulle coste paludose e malariche della Guinea.
Fa bene a sfuggire la calma della vita domestica; non è il suo elemento. Qui le sue qualità ristagnano, non riescono a svilupparsi o a rendersi utili. È in contesti di lotta e pericolo, dove il coraggio è messo alla prova, in cui si tempra il carattere e si rende necessaria la forza d’animo, che riuscirà a parlare e a comportarsi da capo e a eccellere.
Ma, davanti al focolare, anche un bambino lo farebbe sfigurare. Ha fatto bene a scegliere la carriera del missionario.
Ora me ne rendo conto. Arrivano!
Arrivano!
gridò Hannah, spalancando la porta del salotto.
In quello stesso momento il vecchio Carlo cominciò ad abbaiare festoso.
Corsi fuori.
Ormai s’era fatto buio, ma si sentiva un rumore di ruote.
Hannah accese subito una lanterna.
La vettura si era fermata davanti al cancelletto; il cocchiere aprì lo sportello: ne uscì una figura molto familiare, e poi un’altra.
Un istante dopo il mio viso era sparito sotto i loro cappelli, incontrando prima la guancia soffice di Mary e poi i fluenti riccioli di Diana. Ridendo baciarono prima me e poi Hannah; fecero una carezza a Carlo che era fuori di sé per la contentezza, chiesero premurose se andava tutto bene e, dopo essere state rassicurate, entrarono svelte in casa. Erano stanche per il lungo viaggio da Whitcross, indolenzite per i sobbalzi della carrozza e intirizzite dalla gelida aria notturna; ma l’espressione di quei cari volti si distese al piacevole tepore del caminetto.
Mentre il cocchiere e Hannah portavano dentro i bauli, le cugine mi chiesero di St John che, proprio in quel momento, fece il suo ingresso dal salotto.
Gli gettarono entrambe le braccia al collo.
Lui diede un bacio a ciascuna, senza perdere la sua compostezza, pronunciò in tono sommesso qualche parola di benvenuto, rimase a parlare qualche minuto e poi, con la scusa che presto lo avrebbero raggiunto in salotto, vi si ritirò come in un rifugio.
Avevo acceso le candele per salire di sopra, ma Diana doveva prima dare qualche direttiva a Hannah su come sistemare il cocchiere. Fatto questo, mi seguirono.
Furono molto contente di come avevo sistemato le loro camere e dei piccoli cambiamenti che vi avevo apportato, della nuova tappezzeria, dei tappeti appena comprati e dei vasi di porcellana dalle tinte vivaci, ed espressero con entusiasmo il loro apprezzamento.
Ebbi la soddisfazione di scoprire che le mie iniziative incontravano pienamente i loro gusti e che il mio operato aggiungeva un tocco di magia e calore al loro felice ritorno a casa.
Quella serata fu davvero piacevole.
Le mie cugine, piene di euforia, non la finivano più di raccontare e di fare commenti e il loro fiume di parole sommerse l’ombroso silenzio di St John, che era sinceramente felice di rivedere le sorelle ma non riusciva a partecipare al loro entusiasmo prorompente e alla loro gioia incontenibile.
L’evento del giorno, ossia il ritorno di Diana e Mary, gli faceva piacere; ma tutto ciò che accompagnava tale evento quel cicaleccio festoso, quell’allegra e rumorosa accoglienza lo infastidiva.
Mi accorsi che non vedeva l’ora che arrivasse presto il giorno seguente, quando sarebbe tornata la calma. Nel bel mezzo di quella serata festosa, circa un’ora dopo il tè, si sentì bussare alla porta.
Hannah entrò annunciando che era arrivato un povero ragazzo, a quell’ora inconsueta, per chiedere a Mr Rivers di andare a far visita alla madre, che stava per andarsene.
Dove abita, Hannah?
Proprio dall’altra parte di Whitcross Brow, quasi a quattro miglia da qui: brughiere e paludi per tutta la strada.
Ditegli che vado.
Secondo me, signore, fareste meglio a non andare.
Al buio, è la peggior strada che ci sia: è tutta fango e paludi e non c’è nemmeno un sentiero.
E poi fuori è freddo da morire... e tira un vento che più pungente di così non si può.
Sarebbe meglio dirgli che andrete domattina, signore.
Ma il pastore era già in corridoio che s’infilava il mantello; e senza una parola, senza un fiato, se ne andò.
Erano le nove. Quando tornò, era mezzanotte.
Era parecchio provato e stanco, ma appariva più felice di quando era partito.
Aveva fatto il suo dovere, si era sottoposto a una fatica, aveva la sensazione di aver avuto la forza di agire e sacrificarsi e ora era più in pace con se stesso.
Temo che tutta la settimana seguente abbia messo a dura prova la sua pazienza.
Era la settimana di Natale: quei giorni li passammo senza fare nulla in particolare, ci godemmo semplicemente la festosa rilassatezza domestica.
L’aria della brughiera, la libertà casalinga, l’inizio di una vita agiata agirono sullo spirito di Diana e Mary come un elisir vivificante: erano allegre da mattina a sera, non si stancavano mai di parlare e i loro discorsi, pieni di brio, di sostanza e di originalità, esercitavano un tale fascino su di me che preferivo stare ad ascoltarli e prenderne parte piuttosto che fare qualsiasi altra cosa.
St John non disapprovava la nostra vivacità, ma cercava di evitarla e stava poco in casa.
La sua parrocchia era vasta e i suoi fedeli sparsi sul territorio, quindi ogni giorno trovava il suo bel daffare nelle visite ai malati e ai poveri dei vari distretti.
Una mattina a colazione, dopo essere rimasta per qualche minuto sovrappensiero, Diana gli chiese se i suoi progetti erano ancora immutati.
Immutati e immutabili, fu la risposta.
E ci informò, poi, che la sua partenza dall’Inghilterra era stata definitivamente fissata per l’anno a venire.
E Rosamond Oliver? scappò detto a Mary.
Sembrava che quelle parole le fossero sfuggite dalle labbra senza volerlo, perché non appena le pronunciò fece un gesto come a volersele rimangiare.
St John teneva un libro in mano aveva infatti la scortese abitudine di leggere a tavola –, lo chiuse e alzò lo sguardo.
Rosamond Oliver, disse, sta per sposare Mr Granby, uno dei cittadini più stimabili e meglio imparentati di S***, nipote ed erede di sir Frederic Granby.
L’ho saputo ieri da suo padre. Le sorelle si guardarono e poi guardarono me; tutte e tre guardammo lui: aveva la limpida impassibilità del vetro.
Il matrimonio dev’essere stato combinato in fretta, disse Diana, non credo si conoscano da molto tempo.
Solo da due mesi. Si sono incontrati a ottobre a S***, al ballo della contea. Ma quando non ci sono ostacoli a un’unione, come in questo caso, quando il matrimonio è auspicabile da ogni punto di vista, non c’è bisogno di tirarla per le lunghe. Si sposeranno non appena la residenza di S*** Place, dono di nozze di sir Frederic, sarà pronta ad accoglierli.
La prima volta che mi trovai sola con St John, dopo questa notizia, fui tentata di domandargli se la cosa l’avesse turbato; ma sembrava così poco bisognoso di solidarietà che, ben lungi dall’arrischiarmi a offrirgliene ancora, provai una certa vergogna al ricordo di quella volta in cui avevo osato farlo.
E poi, non ero più abituata a parlare tanto con lui: il suo riserbo era tornato a essere glaciale e la mia franchezza vi si raggelava al contatto. Non aveva mantenuto la sua promessa di trattarmi come una sorella. Tra me e le sue sorelle, continuava a fare piccole ma scoraggianti differenze e questo non contribuiva certo a rendere i rapporti più cordiali.
Insomma, ora che ero a tutti gli effetti una sua parente e che vivevo sotto il suo stesso tetto, lo sentivo molto più distante di quando per lui ero soltanto la maestra del villaggio.
Quando ripensavo a quali intime confidenze fossi stata ammessa in passato, mi riusciva davvero difficile spiegarmi la sua attuale freddezza.
Stando così le cose, non fui poco meravigliata quando all’improvviso alzò la testa dallo scrittoio su cui era chino per dirmi: Vedi, Jane, ho combattuto la mia battaglia e ho vinto Fu tale la sorpresa di quelle parole che lì per lì non seppi ribattere.
Dopo un momento di esitazione, gli risposi: Ma sei sicuro di non essere nella condizione di quei conquistatori che hanno pagato troppo caro il loro trionfo?
Un’altra vittoria del genere ti porterebbe alla rovina, non credi?. Non credo; e anche se così fosse, che m’importerebbe? Non dovrò mai più affrontare una battaglia come questa. L’esito del conflitto è decisivo. La mia strada, adesso, è sgombra. Ringrazio Dio per questo!
Così dicendo, tornò alle sue carte e al suo silenzio.
Quando la nostra reciproca felicità prese un andamento più tranquillo e tornammo alle nostre solite occupazioni e ai nostri studi di sempre, St John cominciò a passare più tempo in casa e a volte restava seduto con noi nella stessa stanza, per ore intere.
Mentre Mary disegnava, Diana seguiva un corso di letture enciclopediche che aveva intrapreso e io m’affannavo col tedesco, St John invece si dedicava a una scienza misteriosa tutta sua: lo studio di una lingua orientale che riteneva indispensabile conoscere in vista dei suoi progetti futuri.
Così impegnato, seduto nel suo solito cantuccio, sembrava abbastanza tranquillo e concentrato; ma di tanto in tanto i suoi occhi azzurri avevano l’abitudine di abbandonare la sua grammatica esotica e vagare per la stanza fino a posarsi, qualche volta, su di noi, sue compagne di studio, con una singolare intensità.
Se veniva colto in flagrante, li riabbassava subito. Ma, dopo un po’, tornavano a volgersi verso il nostro tavolo. Mi chiedevo cosa significasse quello sguardo.
Mi meravigliavo anche della viva soddisfazione che non mancava mai di manifestare per una cosa che a me sembrava di poco conto, e cioè la mia visita settimanale alla scuola di Morton. Ed ero ancora più perplessa quando, se il tempo era inclemente, se c’erano neve, pioggia o vento forte e le sue sorelle mi consigliavano di restare a casa, lui immancabilmente prendeva alla leggera le loro preoccupazioni e mi incoraggiava a compiere il mio dovere senza badare alle condizioni del tempo. Jane non è così fragile come credete, diceva, può sopportare benissimo una raffica di vento di montagna o un rovescio di pioggia o qualche fiocco di neve, proprio come noi.
Ha una costituzione sana ed elastica, capace di resistere alle variazioni climatiche meglio di tante altre più robuste. E quando tornavo, spesso stanca morta e non poco provata dalle intemperie, non osavo mai lamentarmi ben sapendo che i piagnistei lo irritavano. La forza d’animo incontrava sempre la sua approvazione, la debolezza invece gli dava particolarmente fastidio. Un pomeriggio, tuttavia, mi fu concesso di restare a casa, perché in effetti ero raffreddata. Le sorelle erano andate a Morton al posto mio. Me ne stavo seduta a leggere Schiller e lui a decifrare i suoi criptici ghirigori orientali.
Mentre alternavo la traduzione agli esercizi, per caso incrociai il suo sguardo e mi ritrovai sotto l’influsso di quegli occhi azzurri sempre vigili. Chissà da quant’era che mi stava fissando, a mia insaputa!
Il suo sguardo era così penetrante e insieme così freddo che per un istante mi sentii afferrare da un timore superstizioso, come se quello seduto davanti a me fosse un essere soprannaturale.
Jane, cosa stai facendo?
Studio il tedesco.
Vorrei che lasciassi perdere il tedesco e ti mettessi a studiare l’indostano.
Dici sul serio?
Tanto sul serio che ti chiedo di farlo, e ti dirò perché. Mi spiegò allora che l’indostano era la lingua che stava studiando in quel periodo. Però, man mano che andava avanti con lo studio, tendeva a dimenticare quanto appreso all’inizio. Gli sarebbe stato di grande aiuto, quindi, avere un’allieva con cui poter ripassare quelle prime nozioni così da fissarsele nella memoria.
Per qualche tempo era stato indeciso se scegliere me o le sorelle, ma poi aveva optato per me perché si era accorto che, fra le tre, ero quella che si applicava con più costanza.
Gli avrei fatto questo favore?
Forse non avrei dovuto sacrificarmi per molto tempo perché ormai mancavano soltanto tre mesi alla sua partenza. St John non era uomo a cui si potesse dire di no a cuor leggero.
Ogni impressione, buona o cattiva che fosse, lasciava in lui un segno profondo e indelebile.
Acconsentii.
Quando Diana e Mary tornarono, la prima scoprì che la sua allieva era passata da lei al fratello e si mise a ridere.
Entrambe convennero che St John non sarebbe mai riuscito a persuaderle a fare un passo del genere. Lui rispose tranquillo: Lo so. Si rivelò un maestro davvero paziente e comprensivo, ma anche esigente.
Si aspettava molto da me e quando ero all’altezza delle sue aspettative lui, a modo suo, mi dimostrava tutta la sua approvazione.
Poco per volta cominciò a esercitare su di me un ascendente tale che mi tolse ogni libertà interiore.
Le sue lodi e le sue attenzioni mi tenevano prigioniera più della sua indifferenza. Quando lui mi era vicino, io non riuscivo più a parlare o a ridere liberamente, perché un istinto fastidioso e importuno mi ricordava che la vivacità lo irritava.
Mi rendevo conto che ammetteva soltanto occupazioni e atteggiamenti improntati alla serietà, tanto che, in sua presenza, era inutile cercare di comportarsi altrimenti.
Ero caduta vittima di un incantesimo che mi paralizzava. Quando diceva va’ , io andavo124; vieni, e io venivo; fa’ questo, e io lo facevo. Ma non amavo la mia schiavitù.
E, più di una volta, desiderai che avesse continuato a ignorarmi.
Una sera, all’ora di andare a letto, io e le sue sorelle ci radunammo intorno a lui per augurargli la buonanotte: alle sorelle diede un bacio, come al suo solito, e a me, pure al suo solito, porse la mano.
Diana, che quella sera era proprio in vena di scherzare , esclamò: St John! Dici sempre che Jane è la tua terza sorella, ma non la tratti come tale. Dovresti baciare anche lei. Mi spinse verso di lui. Quest’iniziativa di Diana mi irritò e mi mise a disagio, e mi mandò in confusione.
E mentre pensavo e sentivo queste cose, St John chinò la testa e il suo bel volto greco si trovò allo stesso livello del mio, i suoi occhi penetrarono nei miei, indagatori...
e mi baciò.
Se esistessero baci di marmo o baci di ghiaccio, direi che quello del mio cugino ecclesiastico apparteneva di certo a una di queste due categorie; ma potrebbero esistere baci sperimentali e il suo era appunto un bacio sperimentale.
Dopo avermelo dato, mi fissò per vederne l’effetto: non era sconvolgente. Sono sicura di non essere arrossita; forse ero diventata un po’ pallida, perché sentivo che quel bacio era come un sigillo sui miei ceppi. Da quel momento in poi, non trascurò mai questa cerimonia, e la gravità e la condiscendenza con cui mi ci sottoponevo parevano rivestirla, ai suoi occhi, di un certo fascino.
Quanto a me, cercavo di accontentarlo, ogni giorno di più; ma per riuscirvi sentivo, ogni giorno di più, di dover rinnegare parte della mia natura, soffocare parte delle mie qualità, deviare la naturale inclinazione dei miei gusti, costringermi a fare cose per cui non mi sentivo affatto portata.
Voleva elevarmi ad altezze che non avrei mai potuto conquistare; era per me una tortura senza fine aspirare al modello ideale a cui lui tendeva.
Era un’impresa impossibile quanto plasmare i miei tratti irregolari sul modello di perfezione classica dei suoi, o mutare il verde cangiante dei miei occhi nel solenne e splendente mare azzurro dei suoi.
Non era solo la sua influenza, comunque, a tenermi in schiavitù, in quel momento.
Negli ultimi tempi mi riusciva così naturale apparire triste: un male incurabile, una specie di cancro, mi si era annidato nel cuore e prosciugava la mia felicità, fino all’ultima goccia il male dell’incertezza.
Lettore, a questo punto penserai che, tra tanti cambiamenti di luogo e di fortuna, avessi dimenticato Mr Rochester.
Neppure per un momento.
Il pensiero di lui non mi abbandonava mai, perché non era una nebbia che i raggi del sole potessero dissolvere, né un disegno tracciato sulla sabbia che le tempeste potessero cancellare. Era un nome inciso sul marmo, destinato a durare quanto il marmo stesso.
Il desiderio di sapere cosa ne fosse stato di lui mi perseguitava ovunque andassi; quand’ero a Morton, ogni sera rientravo nella mia casetta pensando a lui; e adesso che ero a Moor House, ogni notte mi ritiravo in camera mia per rimanere sola con il pensiero di lui.
Nel corso della corrispondenza che dovetti intrattenere con Mr Briggs per il testamento, gli avevo chiesto se era a conoscenza dell’attuale residenza di Mr Rochester e del suo stato di salute; ma, come aveva ipotizzato St John, su di lui non aveva nessuna notizia da darmi.
Allora scrissi a Mrs Fairfax, chiedendole qualche informazione.
Avevo fatto molto affidamento su questa iniziativa, che mi sembrava perfetta per il mio scopo: ero sicura di ricevere una risposta sollecita.
Rimasi sorpresa quando passarono due settimane e della lettera di Mrs Fairfax neppure l’ombra; e quando poi furono trascorsi due mesi e, giorno dopo giorno, la posta arrivava ma non c’era mai niente per me, caddi in preda alla più viva apprensione.
Scrissi di nuovo. Poteva darsi che la mia prima lettera fosse andata persa.
A questo nuovo tentativo seguirono nuove speranze che, come la prima volta, brillarono per alcune settimane e poi, come allora, s’affievolirono e si estinsero: in risposta nemmeno una riga, nemmeno una parola.
Dopo sei mesi d’inutile attesa, le mie speranze si spensero del tutto e mi ritrovai al buio. Attorno a me splendeva una bella primavera, ma io non riuscivo a gioirne. S’avvicinava l’estate; Diana cercava di tirarmi su il morale, diceva che avevo un’aria malaticcia e voleva accompagnarmi al mare. St John si oppose, dicendo che non avevo bisogno di distrarmi, bensì di impegnarmi in qualcosa: la mia vita presente era senza scopo e io dovevo crearmi un obiettivo. Così, forse per supplire a questa mancanza, lui prolungava sempre più le mie lezioni di indostano e diventava sempre più pressante ed esigente.
E io, come una sciocca, non pensai neppure per un momento di resistergli. Non potevo resistergli.
Un giorno mi ero messa sui libri più demoralizzata del solito; tanto sconforto mi veniva da una cocente delusione.
Al mattino, Hannah mi aveva detto che era arrivata una lettera per me e quando ero scesa a prenderla, quasi sicura che fossero finalmente giunte le notizie tanto attese, avevo trovato invece soltanto una nota senza importanza di Briggs, questioni di lavoro.
Quell’amara scoperta mi aveva strappato qualche lacrima; e adesso, mentre ero seduta a decifrare i caratteri illeggibili e le fioriture della scrittura indiana, i miei occhi se ne riempirono di nuovo. St John mi chiamò a leggere al suo fianco; mentre cercavo di farlo, la voce mi mancò e le parole si persero tra i singhiozzi. In salotto c’eravamo solo io e lui. Diana suonava in soggiorno, Mary faceva giardinaggio era una bellissima giornata di maggio, limpida, soleggiata e ariosa. Di fronte alle mie emozioni, il mio compagno non mostrò alcuna sorpresa né mi chiese quale fosse il motivo di quelle lacrime. Disse soltanto: Facciamo qualche minuto di pausa, Jane, fino a quando non ti sarai calmata.
E mentre soffocavo in tutta fretta quei singhiozzi convulsi, lui rimase seduto, calmo e paziente, appoggiato allo scrittoio, con l’aria di un medico che osserva con occhio clinico una crisi prevista e del tutto spiegabile nella malattia di una paziente.
Dopo aver represso il pianto, asciugati gli occhi e mormorato qualcosa sul fatto che quella mattina non mi sentissi molto bene, ripresi la lettura e riuscii a portarla a termine.
St John mise via i miei libri e i suoi, chiuse lo scrittoio e disse: Adesso, Jane, devi fare una passeggiata; e la farai con me.
Vado a chiamare Diana e Mary.
No, stamattina voglio una sola compagna e quella compagna devi essere tu. Mettiti addosso qualcosa ed esci dalla porta della cucina, poi prendi la strada che porta in cima a Marsh Glen. Io ti raggiungerò fra un momento. Non conosco le mezze misure.
In vita mia, tutte le volte che ho avuto a che fare con caratteri duri e assertivi, opposti al mio, non ho mai conosciuto le mezze misure tra la completa sottomissione e l’aperta rivolta.
Ho sempre osservato scrupolosamente la prima, fino al momento esatto in cui mi esplodeva dentro la seconda, talora con vulcanica irruenza.
Ma le circostanze attuali non giustificavano alcuna ribellione da parte mia e io, in quel momento, non me la sentivo proprio di ribellarmi, così seguii per filo e per segno le direttive di St John e dieci minuti dopo passeggiavamo fianco a fianco lungo il sentiero impervio della valletta.
Il vento soffiava da ovest; giungeva dalle colline, portando con sé i dolci profumi di eriche e giunchi.
Il cielo era di un azzurro purissimo; il torrente che scendeva lungo la forra, gonfio per le recenti piogge primaverili, scorreva copioso e trasparente, catturando i riflessi dorati del sole e le tinte di zaffiro del firmamento. Ci inoltrammo, lasciando il sentiero e camminando sul soffice e fitto tappeto di muschio verde smeraldo, finemente smaltato di fiorellini bianchi e costellato di corolle gialle simili a stelle: le colline, nel frattempo, ci inghiottirono quasi, perché la punta estrema della valletta s’insinuava fin dentro il loro cuore. Fermiamoci qui a riposare un po’, disse St John mentre raggiungevamo le prime avanguardie di un battaglione di rocce schierate a difesa di una specie di passo, oltre il quale il torrente precipitava in cascata.
Poco più oltre, la montagna si spogliava dei muschi e dei fiori, si rivestiva soltanto di eriche e le rupi erano il suo unico ornamento. La landa incolta diventava selvaggia e impervia e da vivace si faceva cupa. Quelle rocce, insomma, difendevano le vane speranze della solitudine e l’ultimo rifugio del silenzio. Mi misi a sedere e St John si fermò accanto a me. Guardò su verso il passo e giù nel burrone; il suo sguardo seguì il corso del torrente e tornò attraversando il cielo senza nubi che si rifletteva nell’acqua. Si tolse il cappello, lasciando che la brezza gli scompigliasse i capelli e gli accarezzasse la fronte. Sembrava in comunione con il genio del luogo e con gli occhi diceva addio a qualche cosa.
Rivedrò tutto questo in sogno, disse a voce alta, quando dormirò sulle rive del Gange; e ancora una volta in un’ora più lontana, quando sarò sopraffatto da un altro sonno, sulla riva di un fiume più oscuro!
Parole strane, che esprimevano uno strano amore! La passione di un patriota austero per la sua terra! Si sedette.
Per mezz’ora nessuno parlò: né lui a me, né io a lui.
Dopo questa pausa, riprese: Jane, partirò fra sei settimane; ho già fermato il posto a bordo di una nave mercantile che salperà per le Indie orientali il venti di giugno.
Dio ti proteggerà, perché vai a compiere la Sua volontà, risposi. Sì, disse, in questo trovo la mia gloria e la mia gioia.
Sono il servo di un Signore infallibile. Non parto dietro una guida umana, soggetta alle leggi imperfette e all’autorità fallibile dei deboli vermi miei pari.
Il mio re, il mio legislatore, il mio condottiero è il Perfettissimo.
Mi sembra strano che tutti coloro che mi circondano non ardano dal desiderio di schierarsi sotto lo stesso stendardo, di unirsi alla stessa impresa.
Non tutti hanno le tue stesse capacità; e sarebbe pura follia se un debole volesse marciare a fianco del forte.
Non parlo del debole, né penso a lui. Mi rivolgo solo a coloro che sono all’altezza del compito e in grado di adempiervi. Sono pochi e difficili da trovare.
Sì, è vero; ma quando li hai trovati, bisogna incitarli, spingerli ed esortarli a compiere lo sforzo, mostrar loro quali sono i loro talenti e perché li hanno ricevuti, far risuonare al loro orecchio il messaggio del Cielo, offrir loro, direttamente da Dio, un posto nelle schiere dei Suoi eletti.
Se sono realmente fatti per quel compito, il loro cuore non sarà il primo ad avvertirli? Avevo l’impressione che uno spaventoso incantesimo prendesse forma e s’addensasse sopra di me.
Tremavo all’idea di sentir pronunciare qualche parola fatidica che avrebbe a un tempo dichiarato e ribadito il sortilegio.
E il tuo cuore cosa ti dice?
domandò St John. Il mio cuore è muto...
il mio cuore è muto, risposi, sconvolta ed emozionata.
Allora dovrò parlare al posto suo, continuò quella voce profonda e inesorabile.
Jane, vieni con me in India. Sarai la mia compagna e la mia collaboratrice. La valletta e il cielo cominciarono a girare vorticosamente, le colline si sollevarono!
Era come se avessi sentito una chiamata dal Cielo, come se un messaggero immaginario, simile a quello di Macedonia,125 avesse annunciato: Vieni ad aiutarci!.
Ma io non ero un apostolo, io non potevo scorgere l’araldo, non potevo accogliere la sua chiamata.
Oh, St John! esclamai.
Abbi pietà di me!
Rivolgevo la mia supplica a un essere che, nell’adempimento di quel che credeva suo dovere, non conosceva né pietà né rimorso.
Continuò: Dio e la natura ti hanno creata per essere la moglie di un missionario.
Hanno elargito i loro doni non al tuo corpo ma alla tua mente.
Tu sei fatta per il lavoro, non per l’amore. Devi essere la moglie di un missionario... e lo sarai. Sarai mia. Io ti voglio... non per il mio piacere, ma per servire il mio Sovrano. Io non mi sento adatta. Mi manca la vocazione, dissi.
Aveva messo in conto queste prime obiezioni e non ne fu irritato.
In realtà, mentre appoggiava la schiena contro la roccia, incrociava le braccia sul petto e irrigidiva l’espressione del volto, capii che era preparato a una lunga ed estenuante resistenza e aveva fatto scorta di pazienza, in modo che gli bastasse fino alla fine...
deciso, comunque, a far coincidere quella fine con la sua vittoria.
L’umiltà, Jane, disse, è la base di tutte le virtù cristiane. Hai ragione quando dici di non sentirti adatta alla missione. Chi si sente adatto?
O chi, fra quelli che sono stati effettivamente chiamati, si considera all’altezza dell’appello? Io, ad esempio, non sono che polvere e cenere. Come san Paolo, mi riconosco il più grande dei peccatori126; ma non permetto che questo senso della mia personale bassezza mi scoraggi.
Conosco la mia Guida. So che Egli è giusto e potente.
E se ha scelto un debole strumento per adempiere a un grande compito, allora supplirà, con le sconfinate riserve della Sua provvidenza, all’inadeguatezza dei mezzi pur di raggiungere il fine.
Vedila come la vedo io, Jane. Abbi la mia stessa fiducia. Ti chiedo di appoggiarti alla Roccia dei Secoli. Sta’ pur sicura che sosterrà il peso della tua umana debolezza. Non capisco la vita del missionario. Non ho mai pensato alle fatiche del missionario.
Per questo ci sono io che, in tutta umiltà, posso darti l’aiuto di cui hai bisogno.
Posso guidare il tuo lavoro ora per ora, essere sempre al tuo fianco, sostenerti di momento in momento.
Insomma, all’inizio potrei aiutarti così, ma nel giro di poco tempo ti sentiresti forte e preparata come me e non avresti più bisogno della mia assistenza.
Le mie capacità...
dove sono per un’impresa come questa? Io non le sento.
Mentre parli, niente in me risponde o si desta.
Non sento nessuna luce che si accende, nessuna vita che si anima, nessuna voce che mi consiglia o mi conforta. Oh, come vorrei che mi leggessi dentro!
Vedresti in che segreta senza luce si trovi, in questo momento, il mio spirito, incatenato nei suoi abissi dalla paura paralizzante di essere convinta da te a tentare ciò che non posso compiere!
Posso darti io la risposta che cerchi, ascolta.
Ti ho osservata fin dal nostro primo incontro, è da dieci mesi che ti studio.
In tutto questo periodo ti ho sottoposta a una serie di prove. E cosa ho visto? Che risultati ho ottenuto?
Quando eri maestra al villaggio, ho scoperto che eri capace di svolgere bene, con precisione e onestà, un lavoro non congeniale alle tue abitudini e alle tue inclinazioni; ho visto che riuscivi a svolgerlo con abilità e tatto, e sapevi guadagnarti le simpatie delle allieve pur mantenendo la disciplina.
Nella calma con cui hai accolto la notizia dell’improvvisa eredità, ho scorto uno spirito libero dal vizio di Dema127: l’avidità non ha potere su di te.
Nella pronta decisione con cui hai diviso la tua fortuna in quattro parti, tenendone soltanto una per te e rinunciando alle altre in nome di una giustizia astratta, ho riconosciuto un animo che di fronte al sacrificio s’infiamma e si esalta.
Nella docilità con cui, rimettendoti a un mio desiderio, hai abbandonato uno studio che ti interessava e ne hai intrapreso un altro solo perché interessava me; nell’instancabile assiduità con cui da allora ti sei sempre applicata, nell’indefessa energia e nell’incrollabile fermezza con cui hai affrontato tutte le difficoltà, ho individuato la somma di tutte le qualità che cercavo.
Jane, tu sei docile, diligente, disinteressata, fedele, costante e coraggiosa; davvero nobile ed eroica.
Smetti di diffidare di te stessa... io mi fido di te senza riserve.
Come direttrice delle scuole indiane e assistente tra le donne indiane, il tuo aiuto non avrà prezzo per me. Il sudario di ferro128 che mi avvolgeva diventava sempre più stretto; la persuasione avanzava con passo lento e sicuro.
Per quanto chiudessi gli occhi, le ultime parole di St John cominciavano già a farsi strada dentro di me: una strada che credevo sbarrata e invece era piuttosto libera. Il compito a cui voleva destinarmi, che mi era apparso così vago, così disperatamente indefinito, man mano che parlava diveniva sempre più concreto e, plasmato dalla sua mano, assumeva una forma ben definita.
Aspettava una risposta.
Gli chiesi un quarto d’ora per rifletterci su, prima di azzardare una risposta.
Molto volentieri, rispose e, alzatosi, s’inerpicò per un poco verso il passo, si sdraiò su un tappeto d’eriche e rimase lì, fermo e silenzioso.
Io posso fare quel che mi chiede. In effetti è così, mi tocca riconoscerlo, meditavo, perlomeno se mi verrà risparmiata la vita. Ma sento che non resisterei a lungo sotto il sole dell’India.
E allora? A lui cosa importa?
Quando suonerà la mia ora, mi consegnerà, in tutta serenità e santità, a quel Dio da cui mi aveva avuto.
Lo vedo con assoluta chiarezza. Lasciando l’Inghilterra, lascerei una terra amata ma vuota, perché Mr Rochester non è più qui, e, anche se ci fosse, cosa cambierebbe? Cosa significherebbe per me?
Il mio scopo, adesso, è di vivere senza di lui e non c’è niente di più assurdo e vile che tirare avanti giorno dopo giorno, in attesa di un cambiamento impossibile che ci faccia ritrovare.
Come mi disse una volta St John, devo per forza di cose cercarmi nella vita un altro interesse, da sostituire a quello perduto; e l’occupazione che adesso mi offre non è forse la più gloriosa che Dio possa assegnare all’uomo e l’uomo accettare?
Non è forse la più adatta a riempire, con le sue generose sollecitudini e i suoi risultati sublimi, il vuoto lasciato dallo sgretolarsi degli affetti e dal crollo delle speranze?
Credo che dovrei dirgli di sì, eppure tremo all’idea.
Ahimè!
Se mi unissi a St John, perderei una parte di me.
Se andassi in India, andrei incontro a una morte prematura. E come riempirò l’intervallo fra la partenza dall’Inghilterra per l’India e dall’India per la tomba?
Oh, lo so bene!
Anche questo mi è molto chiaro.
Esaurirò ogni forza nel tentativo di soddisfare St John, finché non avrò dolore dappertutto, e soddisferò ogni suo intimo desiderio e mi spingerò fino al limite delle sue aspettative.
Se andrò con lui, se farò il sacrificio che pretende da me, lo farò senza riserve, senza mezze misure.
Metterò sull’altare ogni cosa: il cuore, le viscere, l’intera vittima. Non mi amerà mai, ma mi approverà. Gli mostrerò energie che non ha ancora visto, risorse che non ha mai sospettato. Sì, posso lavorare sodo quanto lui e resistere al pari suo. È dunque possibile acconsentire alla sua richiesta, salvo che per un punto, un punto terribile.
Mi chiede, cioè, di diventare sua moglie.
E il suo affetto di sposo sarebbe pari a quello che potrebbe provare per me quell’arcigno gigante di roccia da cui il torrente cade spumeggiando nell’abisso.
Mi apprezza come un soldato apprezzerebbe una buona arma, niente di più.
Se potessi non sposarlo, tutti questi pensieri non mi darebbero il tormento; ma posso lasciargli portare a compimento i suoi calcoli, mettere in pratica con freddezza i suoi piani e farmi trascinare al matrimonio?
Posso ricevere da lui l’anello nuziale, assoggettarmi a tutte le forme dell’amore , pur sapendo che la sua anima è altrove?
Posso sopportare la consapevolezza che ogni sua parola o ogni gesto di affetto che mi elargirà saranno soltanto un sacrificio fatto sull’altare del principio?
No, un tale martirio sarebbe mostruoso.
Non potrei mai accettarlo. Potrei accompagnarlo come sorella, non come moglie.
Ecco, gli dirò questo.
Guardai verso la collinetta: era disteso là, immobile come una colonna abbattuta; il viso rivolto verso di me, gli occhi che brillavano attenti e penetranti.
Balzò in piedi e si avvicinò.
Sono pronta a partire per l’India, se potrò partire libera.
La tua risposta richiede una spiegazione, disse, non è chiara. Finora sei stato mio fratello adottivo...
e io, tua sorella adottiva: continuiamo così; è meglio che tu e io non ci sposiamo.
Scosse la testa.
In questo caso, la fraternità adottiva non va bene. Se fossi davvero mia sorella, sarebbe diverso. Ti porterei con me e non avrei bisogno di una moglie.
Ma, per come stanno le cose, la nostra unione dovrà essere consacrata e suggellata dal matrimonio, altrimenti non potrà esistere.
Ostacoli di natura pratica si oppongono a qualsiasi altra soluzione. Non lo capisci, Jane? Rifletti un momento...
il tuo spiccato buonsenso ti guiderà.
Ci riflettei; eppure il mio buonsenso, quel poco che mi era rimasto, mi mise solo di fronte all’evidenza che non ci amavamo come dovrebbero amarsi marito e moglie e mi condusse all’inevitabile conclusione che non dovevamo sposarci.
Glielo dissi.
St John, risposi, io ti considero come un fratello e tu consideri me come una sorella, quindi continuiamo così.
Non possiamo, non possiamo, ribatté, con concisa e netta determinazione, non va bene.
Hai detto che saresti venuta in India con me, ricordatelo...
l’hai detto. A una condizione.
Va bene, va bene.
Sul punto principale partire con me dall’Inghilterra e collaborare con me ai miei progetti futuri non fai obiezioni.
Hai già messo mano all’opera129; sei troppo coerente per tirarti indietro.
Adesso devi pensare soltanto a questo: come meglio adempiere al lavoro che hai intrapreso.
Devi semplificare i tuoi intricati interessi, sentimenti, pensieri, desideri, obiettivi; concentrare tutti i tuoi sforzi verso un unico scopo: portare a compimento, con efficacia ed efficienza, la missione del tuo grande Signore.
Per fare questo, hai bisogno di un collaboratore; non di un fratello che è un legame debole –, ma di un marito.
E anch’io non ho bisogno di una sorella; una sorella, un giorno, potrei anche perderla.
Ho bisogno di una moglie, la sola compagna su cui possa esercitare un’influenza efficace nella vita e che possa tenere legata a me, in modo indissolubile, fino alla morte.
Alle sue parole rabbrividii.
Sentivo il suo influsso fin dentro al midollo, la sua presa su tutto il corpo.
Cercati un’altra donna, lascia perdere me, St John. Cercatene una più adatta a te. Una che sia adatta al mio scopo, vuoi dire, adatta alla mia vocazione.
Ti ripeto che non è per l’insignificante e comune individuo per il semplice essere umano, con i suoi istinti egoisti che voglio trovare una compagna, bensì per il missionario.
E io darò al missionario le mie energie che è tutto quello di cui ha bisogno ma non me stessa, perché sarebbe solo come aggiungere la buccia e il guscio al nocciolo.
Non gli servono, quindi li tengo per me.
Non puoi... non devi.
Pensi che Dio sarebbe soddisfatto di un’oblazione a metà?
Che accetterebbe un sacrificio mutilo?
È la causa di Dio che difendo, è sotto il suo stendardo che voglio arruolarti.
Non posso accettare per Lui un’obbedienza incompleta.
Deve essere intera. Oh!
Darò il mio cuore a Dio, dissi, tu non ne hai bisogno.
Non potrei giurare, lettore, che non vi fosse un certo sarcasmo represso nel tono con cui pronunciai questa frase e nel sentimento che l’accompagnava.
Fino a quel momento, avevo segretamente temuto St John perché non lo avevo capito.
Continuando a tenermi nel dubbio, mi aveva tenuto in una soggezione reverenziale.
E prima di allora non avrei saputo dire quanto ci fosse in lui di santo e quanto di mortale; ma quante cose mi aveva svelato quella conversazione!
L’analisi della sua vera indole diveniva sempre più chiara ai miei occhi. Ora potevo vedere le sue debolezze e comprenderle.
Capii che seduta lì, su quel bordo d’erica, e con quella forma così attraente davanti, ero seduta ai piedi di un uomo fallibile come me.
Era caduto il velo della sua durezza e del suo dispotismo.
Non appena mi resi conto di queste cose, sentii la sua imperfezione e ripresi coraggio.
Ero di fronte a un essere umano come me, uno con cui potevo discutere, uno a cui, se ci avevo visto giusto, avrei potuto tenere testa.
Quand’ebbi finito di parlare, rimase in silenzio; e, dopo qualche minuto, mi arrischiai a lanciargli uno sguardo, di sotto in su.
I suoi occhi, chini su di me, esprimevano a un tempo una severa sorpresa e una spiccata curiosità.
Fa del sarcasmo, e fa del sarcasmo con me!
sembravano dire.
Cosa significa tutto ciò?
Non dimentichiamo che si tratta di una cosa della massima serietà, disse dopo un po’, una cosa che a pensarla o a parlarne alla leggera si commette peccato.
Sono certo, Jane, che eri seria quando dicevi di voler offrire il tuo cuore a Dio. Non ti chiedo altro.
Una volta che avrai strappato il tuo cuore dall’uomo e l’avrai donato al tuo Creatore, il progresso del regno spirituale del Creatore sulla terra sarà la tua più grande gioia e il tuo scopo principale; sarai pronta a fare tutto quello che può favorire il raggiungimento di quell’obiettivo.
Vedrai quale rinnovato impulso riceveranno i tuoi sforzi e i miei dalla nostra unione fisica e spirituale nel matrimonio: l’unica unione che conferisce un carattere di adeguata permanenza ai destini e ai progetti degli esseri umani; e, passando sopra a tutti i trascurabili capricci, a tutte le banali difficoltà e fragilità dei sentimenti, a tutti gli scrupoli sull’intensità, la natura, la potenza o la tenerezza di inclinazioni puramente personali, sentirai anche tu la necessità e l’urgenza di questo legame.
Davvero?
dissi soltanto, e guardai i suoi lineamenti, belli nella loro armonia, ma stranamente terrificanti nella loro immobile severità; la sua fronte, maestosa ma non aperta; gli occhi vivi, profondi e indagatori, ma per niente dolci; la sua figura slanciata e imponente; e mi immaginai di essere sua moglie.
Oh!
Non avrei mai potuto! Come sua aiutante e compagna d’avventure, tutto sarebbe andato bene.
In quella veste, avrei attraversato l’oceano con lui; avrei sopportato qualunque fatica sotto il sole d’Oriente, nei deserti d’Asia; avrei ammirato ed emulato il suo coraggio, la sua devozione e la sua forza; mi sarei sottomessa senza riserve alla sua autorità; avrei sorriso tranquilla alla sua ambizione inestinguibile; avrei distinto il cristiano dall’uomo, stimando profondamente il primo e perdonando generosamente il secondo.
Certo, spesso e volentieri avrei sofferto, unita a lui solo in questo modo: il mio corpo sarebbe rimasto sotto un giogo alquanto opprimente, ma il mio cuore e la mia mente sarebbero stati liberi.
Avrei sempre avuto il mio io, ancora intatto, a cui rivolgermi e i miei sentimenti spontanei e indomiti con cui comunicare nei momenti di solitudine. Nella mia mente avrei conservato angolini soltanto miei, dove lui non sarebbe mai potuto entrare, e avrei coltivato affetti genuini e segreti, che la sua durezza non avrebbe mai fatto appassire né il suo cadenzato passo da guerriero avrebbe mai calpestato.
Ma come sua moglie, sempre al suo fianco, sempre tenuta a freno e sempre controllata costretta a soffocare di continuo il fuoco della mia natura, a farlo ardere in segreto senza mai concedergli sfogo, lasciando che la fiamma prigioniera consumasse tutte le mie viscere –, no, questo sarebbe stato davvero insopportabile.
St John!
esclamai, a quel punto delle mie riflessioni.
Sì?
rispose gelido.
Te lo ripeto: sono disposta a seguirti come compagna di missione ma non come moglie.
Non posso sposarti e diventare parte di te. Devi diventare parte di me, rispose con fermezza, altrimenti tutto l’affare va a monte.
Come potrebbe un uomo di quasi trent’anni portare con sé in India una ragazza di diciannove che non sia sua moglie? Come faremo a stare sempre insieme a volte soli, a volte in mezzo alle tribù selvagge senza essere marito e moglie? Ci riusciremo benissimo, tagliai corto, in ogni circostanza, proprio come se fossi davvero tua sorella oppure un uomo e un pastore come te.
Tutti sanno che non sei mia sorella, quindi non posso presentarti come tale. Se tentassi di farlo, attirerei su di noi sospetti oltraggiosi.
E d’altra parte, sebbene tu possegga un cervello dalla tempra maschile, hai pur sempre un cuore di donna, e quindi non sarebbe possibile.
Sarebbe possibilissimo, invece, affermai un po’ sdegnata, perfettamente possibile.
Ho un cuore di donna, ma non per quello che ti riguarda; per te ho soltanto la fermezza di un commilitone, se vuoi, la franchezza, la devozione, la fraternità di un compagno d’armi; il rispetto e la sottomissione di una neofita per il suo ierofante.
Nulla di più, non temere. È quello che mi occorre, disse, parlando fra sé, è proprio quello che mi occorre.
E se ci sono ostacoli lungo la strada, dovranno essere rimossi. Jane, non ti pentirai di avermi sposato, stanne certa; noi dobbiamo sposarci. Te lo ripeto: non c’è altro modo.
E senza dubbio al matrimonio seguirà una dose sufficiente di amore per rendere l’unione giusta anche ai tuoi occhi.
Io disprezzo la tua concezione di amore, non potei fare a meno di dire, alzandomi e restando dritta davanti a lui, con la schiena appoggiata alla roccia.
Disprezzo questo sentimento contraffatto che mi offri; sì, St John, e disprezzo te che me lo offri.
Mi guardò fisso, serrando le sue labbra ben disegnate. Difficile dire se fosse irritato o sorpreso o altro. Riusciva a controllare appieno la sua espressione.
Non mi sarei mai aspettato di sentire da te certe parole, disse, credo di non aver fatto o detto nulla per meritare il tuo disprezzo.
Fui colpita dal suo tono gentile e intimidita dal suo aspetto nobile e calmo.
Perdona le mie parole, St John, ma è colpa tua se sono arrivata a parlarti con così poco riguardo.
Hai introdotto un argomento su cui le nostre nature sono in disaccordo, un argomento che non avremmo mai dovuto discutere: la sola parola amore è un pomo della discordia tra noi.
Cosa faremmo all’atto pratico?
Quali sarebbero i nostri sentimenti?
Mio caro cugino, abbandona il tuo progetto di matrimonio, dimenticalo.
No, disse, è un progetto che accarezzo da molto tempo e l’unico che possa darmi la certezza di raggiungere il mio grande obiettivo, ma per il momento non insisterò oltre.
Domani partirò per Cambridge. Là ho molti amici che desidero salutare.
Starò via per quindici giorni; approfitta di queste settimane per riconsiderare la mia offerta e non dimenticare che, se la respingerai, non rinnegherai me, ma Dio.
Per mezzo mio, Egli ti offre la possibilità di una carriera rispettabile, che potrai realizzare solo se sarai mia moglie.
Se rifiuti di sposarmi, ti confinerai per sempre su un sentiero di agio egoistico e di sterile oscurità.
In tal caso, trema pure all’idea di entrare nel novero di coloro che hanno rinnegato la fede e sono peggiori degli infedeli!
Aveva finito.
Distolse lo sguardo da me e ancora una volta: Guardò il fiume, guardò la collina.130 Ma adesso teneva i suoi sentimenti tutti chiusi dentro al cuore: io non ero degna di sentirli esprimere.
Mentre camminavo al suo fianco sulla via di casa, lessi chiaramente nel suo silenzio ferreo tutto quello che provava per me: il disappunto di una natura austera e dispotica che ha incontrato resistenza laddove si aspettava sottomissione, il biasimo di un giudice freddo e inflessibile che ha scoperto in un altro essere umano sentimenti e opinioni che non riusciva a condividere.
Insomma, come uomo, avrebbe voluto costringermi all’obbedienza e solo come cristiano sincero sopportava con tanta pazienza la mia ostinazione e mi concedeva un così lungo periodo di tempo per riflettere e pentirmi. Quella sera, dopo aver baciato le sorelle, ritenne opportuno dimenticarsi persino di stringermi la mano e lasciò la stanza in silenzio.
Io, anche se non lo amavo, nutrivo per lui una grande amicizia, così fui ferita da quella ostentata omissione, ferita a tal punto che mi salirono le lacrime agli occhi.
Vedo che tu e St John avete litigato, Jane, disse Diana, durante la vostra passeggiata nella brughiera.
Su, raggiungilo; è di là in corridoio che ti aspetta... vedrai che farete pace. In circostanze del genere, non sono mai troppo orgogliosa; ho sempre preferito la felicità alla superbia. Così gli corsi dietro. Lo trovai ai piedi delle scale. Buonanotte, St John, dissi.
Buonanotte, Jane, rispose calmo.
Allora stringiamoci la mano, aggiunsi.
Con che tocco freddo e distaccato mi strinse le dita!
Era profondamente seccato per quello che era successo quel giorno; la gentilezza non poteva riscaldarlo né le lacrime commuoverlo. Da lui non dovevo aspettarmi nessuna felice riconciliazione, nessun sorriso incoraggiante e nessuna parola generosa.
Ma il cristiano che era in lui continuava a essere paziente e disponibile; e quando gli chiesi se mi perdonava, mi rispose che non era sua abitudine covare rancori, che lui non aveva niente da perdonare perché non era stato offeso.
E con questa risposta mi lasciò.
Avrei preferito che mi avesse stesa con un pugno.
Capitolo XXXV Il giorno dopo, non partì per Cambridge come annunciato.
Rimandò la partenza di un’intera settimana e durante quella settimana mi fece sentire quale severa punizione può infliggere un uomo buono ma rigido, coscienzioso ma implacabile, a chi lo ha offeso.
Senza un palese atto di ostilità, senza una sola parola di rimprovero, trovò il modo di farmi pesare che non godevo più del suo favore. Non che St John nutrisse sentimenti poco cristiani di vendetta: se anche avesse avuto il pieno potere di farlo, non mi avrebbe torto un solo capello. Per natura e per principio era superiore alle meschine soddisfazioni della vendetta. Mi aveva perdonata per avergli detto che disprezzavo lui e il suo amore, ma non aveva dimenticato le mie parole e non le avrebbe dimenticate per tutta la vita. Quando mi guardava, vedevo dai suoi occhi che quelle parole continuavano a essere costantemente scritte nell’aria fra di noi.
Ogni volta che parlavo, il suo orecchio le sentiva risuonare nella mia voce e la loro eco vibrava in ogni risposta che mi dava.
Non si asteneva dal chiacchierare con me.
Anzi, ogni mattina mi chiamava, come al solito, al suo scrittoio.
E temo che il comune mortale che albergava in lui provasse un certo piacere, non condiviso né appoggiato dal cristiano integerrimo, nel mostrare quanto fosse abile a comportarsi e a parlare apparentemente come al solito, ma togliendo da ogni suo gesto e da ogni sua frase quel moto d’interesse e d’approvazione che un tempo avevano conferito un certo austero fascino al suo modo di esprimersi e di fare.
Con me, in realtà, non era più di carne ma di marmo; i suoi occhi erano freddi e lucenti come gemme azzurre; la lingua uno strumento per parlare e nulla di più.
Tutto questo era per me una tortura, una tortura persistente e raffinata.
Mi cuoceva a fuoco lento sulla fiamma dell’indignazione e mi faceva tremare di angoscia e dolore: cosa che mi tormentava e mi schiacciava completamente.
Sentivo che, se fossi diventata sua moglie, quest’uomo buono, puro come le profonde e cupe acque di una sorgente, mi avrebbe uccisa nel giro di poco tempo, senza far uscire dalle mie vene una sola goccia di sangue e senza macchiare la sua coscienza cristallina della minima traccia di delitto.
Sentivo queste cose soprattutto quando cercavo di ingraziarmelo.
Alla mia pietà non corrispondeva nessuna pietà.
Lui non provava nessuna pena per l’allontanamento, nessun desiderio di riconciliazione; e sebbene più di una volta le mie lacrime, scendendo a dirotto, avessero macchiato la pagina su cui entrambi eravamo chini, su di lui non producevano maggior effetto che se il suo cuore fosse stato davvero di pietra o di metallo.
Con le sorelle, intanto, era più affettuoso del solito; come se, temendo che la freddezza, da sola, non bastasse a convincermi di quanto fosse definitiva la mia messa al bando e all’indice, volesse aggiungervi la forza del contrasto.
E lo faceva, ne sono certa, non per cattiveria ma per principio. La sera prima della sua partenza, lo vidi per caso passeggiare in giardino, verso il tramonto, e mentre lo guardavo mi ricordai che quest’uomo, ora così lontano da me, un giorno mi aveva salvato la vita e che in fondo eravamo parenti stretti.
Così fui spinta a tentare per l’ultima volta di riconquistare la sua amicizia. Uscii e mi avvicinai a lui, che in quel momento era appoggiato al cancelletto. Venni subito al punto. St John, saperti ancora in collera con me mi rende davvero infelice.
Torniamo amici? Ma noi siamo già amici, voglio sperare, fu la sua risposta imperturbabile.
Intanto continuava a fare quello che stava facendo quando mi ero avvicinata: guardare la luna che stava spuntando.
No, St John, non siamo più amici come prima, lo sai.
Non lo siamo più?
Non è vero.
Da parte mia non ti auguro niente di male, anzi ti auguro ogni bene.
Ti credo, St John; perché sono sicura che non saresti capace di augurare del male a nessuno; ma, visto che siamo parenti, m’aspetterei da parte tua un affetto diverso, qualcosa di più della generica filantropia che dispensi a dei semplici estranei.
Certo, disse.
Il tuo desiderio è legittimo e io sono ben lungi dal considerarti un’estranea.
Queste parole, pronunciate con un tono freddo e tranquillo, furono quanto mai mortificanti e sconcertanti.
Se mi fossi lasciata trascinare dall’orgoglio e dall’ira, sarei dovuta andarmene subito; ma c’era qualcosa, dentro di me, più forte di quei sentimenti.
Rispettavo profondamente le doti e i principi di mio cugino.
La sua amicizia era molto preziosa per me: l’idea di perderla mi riempiva d’angoscia.
Non volevo rinunciare così presto al tentativo di riconquistarla.
Dobbiamo separarci in questo modo, St John?
E quando partirai per l’India, mi lascerai così, senza una parola più affettuosa di questa?
Smise di contemplare la luna e si voltò verso di me.
Quando partirò per l’India, Jane, ti lascerò?
Ma come?
Non vieni in India con me?
Hai detto che non posso venire, se non ti sposo.
E non mi sposerai?
Persisti nella tua decisione?
Conosci, lettore, come conosco io, il terrore che questi individui freddi sanno mettere nel gelo delle loro domande?
La loro rabbia non assomiglia forse al precipitare di una valanga?
E il loro disappunto al frantumarsi di un mare gelato?
No, St John, non ti sposerò.
Persisto nella mia decisione.
La valanga si era smossa ed era scivolata un po’ più avanti, ma non era ancora precipitata.
Ancora un rifiuto, perché? domandò. Prima, risposi, perché non mi amavi; adesso, ti rispondo, perché quasi mi odi. Se ti sposassi, mi uccideresti. Mi stai già uccidendo. Le labbra e le guance gli divennero bianche...
bianchissime. Ti ucciderei... ti sto già uccidendo?
Sono parole che non avresti mai dovuto usare: violente, per niente femminili e per di più menzognere.
Rivelano uno stato mentale disgraziato e meritano un severo rimprovero.
Sarebbero imperdonabili, se non fosse dovere dell’uomo perdonare il suo simile settanta volte sette.131 Era finita.
Mentre desideravo con tutta me stessa cancellare dal suo animo le tracce della mia precedente offesa, avevo impresso su quella superficie resistente un nuovo e più profondo segno, e lo avevo impresso a fuoco.
Adesso mi odierai davvero, dissi. È inutile tentare una riconciliazione con te.
Mi rendo conto di essermi fatta un nemico per sempre.
Queste parole gli inflissero un nuovo colpo, il peggiore, perché dicevano la verità.
Quelle labbra esangui si contrassero in un fuggevole spasmo.
Conoscevo l’ira inflessibile che avevo scatenato in lui.
Ebbi una stretta al cuore.
Continui a interpretare male le mie parole, dissi, afferrandogli subito la mano, non avevo intenzione di addolorarti o ferirti...
davvero, non volevo. Sorrise con grande amarezza e con altrettanta decisione ritrasse la mano dalla mia.
E adesso ritirerai la tua promessa e non verrai più in India con me, giusto?
disse, dopo una lunga pausa.
Sì che verrò, ma come tua assistente, risposi.
Seguì un silenzio lunghissimo.
In questo intervallo, non potrei dire quale lotta si svolse dentro di lui tra la Natura e la Grazia; so solo che nei suoi occhi balenavano strani bagliori e sul suo viso passavano strane ombre.
Alla fine parlò.
Ti ho già dimostrato quanto sia assurdo che una donna della tua età si proponga di accompagnare all’estero un uomo scapolo come me.
Te l’ho dimostrato in modo tale che pensavo di averti distolta dal tornare ancora su tale progetto.
Mi dispiace che tu ci sia tornata...
mi dispiace per te. Lo interruppi.
Tutto ciò che suonava come un tangibile rimprovero mi ridava subito coraggio.
Abbi un po’ di buonsenso, St John, rasenti l’assurdo.
Fingi di essere offeso da quello che ti ho detto.
Ma non è vero che sei offeso: con la tua intelligenza superiore non puoi essere così ottuso o così presuntuoso da fraintendere il significato delle mie parole.
Te lo ripeto, se vuoi sarò la tua collaboratrice, ma tua moglie mai.
Si fece di nuovo pallido come la morte; ma, come prima, controllò perfettamente il suo accesso di collera. Rispose con tono enfatico, ma calmo: Una collaboratrice che non sia mia moglie non fa al caso mio.
Con me, allora, è evidente che non puoi venire; ma se la tua offerta è sincera, quando sarò in città parlerò con un missionario sposato, la cui moglie ha bisogno di una coadiuvante.
Il denaro dell’eredità ti renderà indipendente dai fondi della Società. Così potrai evitare il disonore di infrangere la tua promessa e di disertare la schiera che ti eri impegnata a seguire. In realtà, come il lettore sa, non avevo mai fatto promesse formali né preso impegni. Le sue parole non avevano ragione di essere così dure e autoritarie. Ribattei: Non è proprio il caso di parlare di disonore, di promesse mancate o di diserzione.
Non sono affatto obbligata ad andare in India, soprattutto con estranei.
Avrei messo la vita a repentaglio per te, perché ti ammiro, ho fiducia in te e ti amo come una sorella; ma sono convinta che, con te o con chiunque altro, non sopravvivrei a lungo in quel clima.
Ah!
Hai paura per te stessa, disse arricciando le labbra in una smorfia di disprezzo.
Sì.
Dio non mi ha dato la vita perché la gettassi via; e comincio a pensare che fare quello che vorresti tu equivarrebbe quasi a commettere un suicidio.
E poi, prima di decidermi una volta per tutte a lasciare l’Inghilterra, voglio essere sicura di non poter essere più utile rimanendo qui che partendo.
Cosa vuoi dire?
Sarebbe inutile tentare di spiegarti; ma c’è una cosa che mi tormenta da tempo e mi riempie di dubbi e non posso andare da nessuna parte finché non sarò riuscita, in qualche modo, a risolvere quei dubbi.
So a cosa anela il tuo cuore e a cosa ti aggrappi. Ciò che ti sta tanto a cuore è illegale ed empio.
È da tempo che avresti dovuto cancellarlo e sopprimerlo.
Arrossisci solo ad alludervi. Pensi a Mr Rochester, vero?
Era vero.
Il silenzio fu la mia confessione.
Vuoi andare a cercare Mr Rochester?
Devo scoprire cosa ne è stato di lui.
A questo punto, disse, non mi resta che ricordarti nelle mie preghiere e scongiurare Dio, con ogni mia forza, di non farti diventare una reproba.
Pensavo di aver trovato in te un’eletta.
Ma Dio vede ciò che gli uomini non vedono.
Sia fatta la Sua volontà. Aprì il cancelletto, uscì e si avviò verso la valletta. In breve lo persi di vista.
Quando rientrai in salotto, trovai Diana in piedi davanti alla finestra con aria pensosa.
Diana era molto più alta di me: mi posò una mano sulla spalla e si chinò a osservare il mio volto.
Jane, disse, in questi giorni sei sempre inquieta e pallida.
Sono sicura che c’è sotto qualcosa.
Dimmi cosa sta succedendo tra te e St John.
Vi ho osservati dalla finestra, quest’ultima mezz’ora; perdonami se ti ho spiata, ma è già da molto tempo che cerco di capirci qualcosa e non so cosa pensare.
St John è un uomo strano... Si interruppe. Io non parlai, così subito riprese: Il mio caro fratellino ha qualche progetto ben preciso nei tuoi riguardi, ne sono sicura. È da molto tempo che dimostra per te un’attenzione e un interesse che non ha mai avuto per nessun altro... a che scopo? Vorrei che ti amasse... ti ama, Jane?.
Posai la sua mano fredda sulla mia fronte bollente: No, Diana, nemmeno un po’ .
Allora perché ti segue sempre con lo sguardo, perché cerca di rimanere così spesso solo con te e ti vuole sempre al suo fianco?
Io e Mary abbiamo concluso, tutte e due, che vuole chiederti di sposarlo.
Proprio così...
mi ha chiesto di diventare sua moglie. Diana batté le mani per la contentezza. È proprio quello che speravamo e pensavamo!
E tu lo sposerai, Jane, non è vero?
Così resterà in Inghilterra.
Tutt’altro, Diana; mi ha fatto questa proposta solo perché mirava a procurarsi un’aiutante efficiente per i suoi progetti in India.
Cosa?
Vuole che tu vada in India con lui?
Sì.
Ma è una pazzia! esclamò.
Laggiù, non dureresti più di tre mesi, ne sono certa.
Non devi assolutamente andare. Gli hai detto di no, vero, Jane? Ho rifiutato di sposarlo... E quindi l’hai offeso! asserì. A morte. Non mi perdonerà mai, temo.
Però mi sono offerta di accompagnarlo come sorella.
Sarebbe una follia bell’e buona, Jane.
Pensa a cosa andresti incontro: a una fatica incessante in un posto dove la fatica uccide anche i più forti, e tu sei gracile, Jane.
St John, tu lo conosci, pretenderebbe da te l’impossibile; con lui non avresti nemmeno il permesso di riposare durante le ore calde; e ho notato, ahimè, che fai di tutto per accontentare ogni sua richiesta.
Sono stupita che tu abbia trovato il coraggio di rifiutare la sua proposta di matrimonio.
Allora non lo ami, Jane?
Non come un marito.
Eppure è un bell’uomo.
E invece io, come vedi, Diana, sono così insignificante.
Non saremmo una coppia ben assortita.
Insignificante tu?
Niente affatto.
Tu sei fin troppo graziosa e buona per essere bruciata viva a Calcutta.
E di nuovo mi scongiurò vivamente di lasciar perdere ogni proposito di partire con suo fratello.
Sì, devo proprio lasciar perdere, dissi, perché, quando poco fa gli ho ribadito la mia offerta di affiancarlo come diaconessa, lui è rimasto scandalizzato dalla mia impudenza.
Gli è parsa una proposta indecorosa che lo volessi accompagnare senza prima sposarlo; come se non avessi sperato fin dall’inizio di trovare in lui un fratello e non lo abbia poi sempre considerato tale.
Cosa ti fa dire che non ti ama, Jane?
Dovresti sentirlo parlare tu stessa sull’argomento.
Mi ha spiegato e rispiegato non so quante volte che desidera questa unione non per lui, ma per la sua missione.
Mi ha detto che sono fatta per il lavoro, non per l’amore, il che è senz’altro vero.
Ma, secondo me, se non sono fatta per l’amore, di conseguenza non sono fatta nemmeno per il matrimonio.
Non sarebbe strano, Diana, sentirsi incatenata per tutta la vita a un uomo che ti considera solo uno strumento utile?
Insopportabile, innaturale, fuori questione!
E poi, continuai, sebbene adesso io nutra per lui solo un affetto fraterno, tuttavia, una volta costretta a essere sua moglie, forse fatalmente nascerebbe in me un’inevitabile, singolare e straziante forma di amore.
Sai, è un uomo così pieno di qualità e talora vi è una specie di eroica grandezza nel suo sguardo, nei suoi modi, nelle sue parole. E in tal caso, il mio sarebbe un destino indicibilmente infelice.
Non avrebbe infatti bisogno del mio amore; e se gli manifestassi questo sentimento, mi farebbe capire che è superfluo, non richiesto da parte sua e sconveniente per me.
Sono sicura.
Eppure St John è buono, disse Diana.
È buono e grande; ma, in nome delle sue alte aspirazioni, dimentica spietatamente i sentimenti e le esigenze della gente comune.
È quindi meglio, per gli umili, tenersi lontani dalla sua strada, per evitare di essere schiacciati dal suo passo sicuro.
Eccolo che arriva! Ti lascio, Diana.
E, vedendolo entrare in giardino, corsi di sopra.
Ma a cena fui costretta a incontrarlo di nuovo. Durante il pasto si mostrò calmo e posato come al solito.
Pensavo che non mi avrebbe rivolto parola ed ero certa che avesse rinunciato ai suoi progetti di matrimonio.
Quel che successe dopo mi dimostrò che mi ero sbagliata su entrambi i punti.
Si rivolse a me come se nulla fosse, nel suo solito modo, o in quello che, negli ultimi tempi, era diventato il suo solito modo: con scrupolosa cortesia. Senza dubbio aveva invocato l’aiuto dello Spirito Santo per tenere a freno la collera che gli avevo scatenato dentro ed era convinto di avermi perdonato ancora una volta.
Come lettura serale, prima delle preghiere, scelse il ventunesimo capitolo dell’Apocalisse.
Era sempre piacevole starlo a sentire, mentre dalle sue labbra uscivano le parole della Bibbia; mai la sua bella voce risuonava così dolce e corposa, mai i suoi modi divenivano così incisivi nella loro nobile semplicità, come quando esponeva gli oracoli di Dio.
E quella sera la sua voce assunse un tono ancor più solenne, i suoi modi un più vibrante significato, mentre era seduto nella cerchia dei suoi familiari .
Così seduto, chino sulla grande, vecchia Bibbia, traeva da quelle pagine la visione del nuovo cielo e della nuova terra, spiegava che Dio sarebbe venuto ad abitare tra gli uomini e avrebbe terso ogni lacrima dai loro occhi, promettendo che non ci sarebbe stata più morte, né lutto, né lamento, né affanno perché le cose di prima erano passate.132 Le parole che seguirono mi procurarono uno strano fremito, specialmente quando mi accorsi, da una leggera, impercettibile alterazione del tono, che, mentre le pronunciava, volgeva gli occhi verso di me.
Il vittorioso erediterà tutte le cose; e io sarò il suo Dio ed egli sarà mio figlio.
Ma, qui lesse lentamente, scandendo bene le parole, per i vili, gli increduli ecc., è riservato lo stagno ardente di fuoco e di zolfo.
È questa la seconda morte.133 Da quel momento capii quale fosse il destino che St John temeva per me.
Un calmo, misurato trionfo, unito a un ardente desiderio, contrassegnò la lettura degli ultimi, gloriosi, versetti di questo capitolo.
Colui che leggeva era convinto che il suo nome fosse già scritto nel libro della vita dell’Agnello134 e aspettava trepidante l’ora in cui sarebbe stato ammesso nella città in cui i re della terra portano la loro gloria e il loro onore, nella città che non ha bisogno del bagliore del sole o della luna perché è illuminata dalla gloria di Dio e l’Agnello è la sua luce.
Nella preghiera che seguì la lettura del capitolo, condensò tutte le sue energie e riversò tutto il suo austero fervore; era tutto preso dall’impeto della sua battaglia al fianco di Dio, deciso alla conquista.
Implorava la forza per i deboli, una guida per chi vagava fuori dal gregge, il ritorno, anche all’undicesima ora, per coloro che le tentazioni del mondo e della carne allontanavano dalla via stretta.
Chiedeva, invocava, reclamava il dono di un tizzone strappato all’incendio.135 L’ardore ha sempre una sua profonda solennità.
Dapprima, mentre ascoltavo quella preghiera, mi meravigliai di lui; poi, mentre proseguiva in tono sempre più infervorato, ne fui commossa e da ultimo prevalse il timore. Credeva fermamente nella grandezza e nella bontà del suo proposito e, a sentirlo perorare a quel modo la sua causa, non si poteva far altro che lasciarsi conquistare dal suo stesso sentimento.
Terminata la preghiera, ci congedammo da lui: doveva partire il mattino dopo, molto presto.
Diana e Mary lo baciarono e lasciarono la stanza, obbedendo, credo, a una sua richiesta appena sussurrata.
Io gli tesi la mano e gli augurai buon viaggio.
Grazie, Jane. Come ti ho detto, tornerò da Cambridge fra quindici giorni.
Ti lascio ancora questo lasso di tempo per riflettere.
Se dessi retta all’orgoglio umano, non dovrei più parlarti di matrimonio; ma io do ascolto al mio dovere e mi attengo con fermezza al mio scopo principale: fare ogni cosa per la gloria di Dio.
Il mio Signore ha sofferto e pazientato a lungo, e io farò lo stesso. Non posso abbandonarti come un vaso d’ira, preparato per la perdizione. Pentiti... deciditi finché sei in tempo.
Ricorda che dobbiamo lavorare finché è giorno, essendo stati avvertiti che ‘poi viene la notte, quando nessuno può più operare’.
Ricorda il destino del ricco Epulone,136 che ha avuto i suoi beni in questa vita. Dio ti dia la forza di scegliere i beni più elevati, che mai nessuno potrà portarti via!
Nel pronunciare queste ultime parole, mi pose la mano sulla testa. Aveva parlato con veemenza e con dolcezza.
Il suo sguardo non era, certo, quello di un innamorato che contempla l’amata, bensì quello di un pastore che richiama la sua pecorella smarrita, o meglio, dell’angelo custode che veglia sull’anima che gli è stata affidata.
Tutti gli uomini di talento, con o senza sentimenti, fanatici, ambiziosi o tiranni, purché siano sinceri, hanno i loro momenti sublimi in cui dominano e dettano legge.
Provai un moto di venerazione per St John, un moto così forte che d’un tratto mi ritrovai al punto che avevo così a lungo evitato.
Fui tentata di smettere di lottare contro di lui, di lasciarmi trascinare dal torrente della sua volontà fino a sfociare nel mare della sua esistenza e lì perdere la mia.
Mi sentivo, adesso, pesantemente assediata da lui quasi come lo ero stata una volta, in modo diverso, da un altro.
Ora come allora ero fuori di me.
Cedere allora sarebbe stato un errore di principio, cedere adesso sarebbe stato un errore di giudizio.
Questo è quel che penso oggi, riconsiderando quelle crisi attraverso il rasserenante filtro del tempo.
In quel momento non mi rendevo conto della mia follia.
Restai immobile sotto la mano del mio ierofante.
I miei rifiuti erano dimenticati, le mie paure superate, le mie resistenze paralizzate. L’Impossibile, cioè il mio matrimonio con St John, stava rapidamente diventando il Possibile.
Tutto si trasformava sotto la spinta di un moto improvviso.
La religione chiamava, gli angeli mi facevano cenno d’avvicinarmi, Dio comandava, la vita si arrotolava su se stessa come una pergamena,137 i cancelli della morte si aprivano sull’eternità: mi sembrava che, per raggiungere la salvezza e la felicità lassù, in cielo, qui sulla terra potessi sacrificare tutto e subito.
La penombra della stanza era popolata di visioni.
Non potresti deciderti adesso?
chiese il missionario.
Pose la domanda con tono gentile, e con altrettanta gentilezza mi attirò a sé.
Oh, la gentilezza!
Quant’è più potente della forza!
Io che sapevo resistere all’ira di St John, ora, sotto la sua dolcezza, mi piegavo come un giunco.
E tuttavia avevo l’assoluta certezza che, se avessi ceduto adesso, un giorno mi sarei ritrovata a rimpiangere la mia precedente ribellione.
La sua natura non era cambiata per un’ora di intensa preghiera; si era soltanto elevata.
Potrei decidere se solo fossi sicura, risposi, se solo fossi convinta che è la volontà di Dio, allora potrei sposarti, te lo prometterei qui e ora...
accada quel che deve accadere!
Le mie preghiere sono state ascoltate!
esclamò St John, premendo più forte la mano sulla mia testa, come per rivendicare il proprio diritto su di me.
Mi circondò col braccio, quasi come se mi amasse . Lottavo contro la mia incerta visione interiore, di fronte alla quale si aggiravano ancora le nubi.
Con sincerità, intensità e passione, desideravo fare quel che era giusto, soltanto quello.
Mi rivolsi al Cielo supplicando: Mostrami, mostrami la via!.
Non mi ero mai sentita tanto esaltata.
Il lettore giudicherà se quel che seguì fu effetto della mia esaltazione.
Tutta la casa era silenziosa, perché tutti, tranne me e St John, erano ormai andati a dormire.
L’unica candela si stava spegnendo, la stanza era illuminata dal chiaro di luna.
Il cuore mi batteva forte e veloce: riuscivo a distinguere le sue pulsazioni.
Ma all’improvviso si fermò e, in quel preciso istante, una sensazione indefinibile lo fece vibrare e poi mi attraversò dalla testa ai piedi.
Non proprio una scossa elettrica, ma altrettanto acuta, insolita e sconvolgente, che agì sui miei sensi scuotendoli e costringendoli a svegliarsi, come se prima d’allora fossero rimasti avvolti in una sorta di torpore.
E si levarono ansiosi e vigili: mentre la carne fremeva intorno alle ossa, gli occhi e le orecchie erano all’erta.
Cosa hai sentito?
Cosa vedi?
domandò St John.
Non vedevo nulla, avevo soltanto sentito una voce da qualche parte gridare: Jane!
Jane! Jane!. Nient’altro.
Oddio!
Cos’è?
mormorai senza fiato.
Avrei potuto dire Dov’è?, perché la voce non sembrava essere lì nella stanza, né in casa, né fuori in giardino; non proveniva dall’aria, né da sottoterra, né dal cielo.
Sentire l’avevo sentita, ma stabilire dove fosse o da dove venisse era assolutamente impossibile! Ed era la voce di un essere umano, una voce conosciuta, amata, così presente nella mia memoria...
quella di Edward Fairfax Rochester; ed era piena di dolore e di affanno, selvaggia, paurosa, incalzante.
Sto arrivando!
gridai.
Aspettami!
Oh, arrivo!
Mi precipitai alla porta e guardai in corridoio: era buio.
Corsi fuori in giardino: era deserto.
Dove sei?
esclamai.
Le colline oltre Marsh Glen mi rimandarono, in risposta, una flebile eco: Dove sei?.
Rimasi in ascolto. Il vento sospirava basso tra gli abeti.
Ovunque incombevano la solitudine della brughiera e il silenzio della mezzanotte.
Bando alla superstizione!
esclamai, mentre quello spettro sorgeva nero dal nero tasso vicino al cancello.
Non è un’illusione né una stregoneria, è opera della natura.
Si è destata e non ha compiuto nessun miracolo, ma solo quello che sa fare meglio. Mi staccai da St John, che mi aveva seguita e voleva trattenermi.
Era arrivato il mio momento di impormi.
Tutte le mie forze erano all’erta, pronte all’azione.
Gli dissi di non fare domande né commenti e gli chiesi di andarsene: dovevo e volevo rimanere sola.
Mi obbedì subito.
Quando il comando è dato con sufficiente energia, l’obbedienza non manca mai.
Salii in camera mia e mi chiusi dentro; poi caddi in ginocchio e pregai a modo mio, diverso da quello di St John ma, nella sua forma, altrettanto efficace.
Mi sentii vicinissima al Puro Spirito e la mia anima si prostrò, piena di gratitudine, ai Suoi piedi.
Terminata la mia preghiera di ringraziamento mi alzai, presi una decisione e mi coricai senza più timori e con le idee chiare, ansiosa soltanto che si facesse giorno.
Capitolo XXXVI Il giorno arrivò.
Mi alzai all’alba.
Per un paio d’ore fui occupata a riordinare la stanza, a riporre le mie cose nei cassetti e nell’armadio, come avrei voluto lasciarle se fossi ritornata dopo una breve assenza.
Nel frattempo sentii St John uscire dalla sua camera.
Si fermò davanti alla mia porta; temetti che bussasse e invece no, fece solo passare una strisciolina di carta sotto la porta.
La raccolsi.
C’era scritto: Stanotte mi hai lasciato troppo bruscamente.
Se fossi rimasta ancora un po’, avresti posato la mano sulla croce di Cristo e sulla corona degli angeli.
Al mio ritorno, fra quindici giorni, aspetto la tua risposta definitiva. Intanto, sta’ in guardia e prega per non cadere in tentazione.
Lo spirito, ne sono sicuro, è pronto, ma la carne è debole, lo vedo.138 Pregherò per te a ogni ora.
Tuo, St John.
Il mio spirito, risposi dentro di me, è pronto a fare ciò che è giusto; e la mia carne, spero, è abbastanza forte per compiere la volontà del Cielo, una volta che avrò ben capito quale sia.
In ogni caso, sarà abbastanza forte per cercare, chiedere, individuare a tentoni una via d’uscita dalla nube del dubbio e trovare la luce della certezza.
Era il primo di giugno, eppure il mattino era nuvoloso e freddo e la pioggia batteva forte contro i vetri della mia camera.
Sentii aprirsi il portone e St John uscire.
Guardai dalla finestra e lo vidi attraversare il giardino.
Si inoltrò nella brughiera nebbiosa in direzione di Whitcross, dove avrebbe preso la diligenza.
Fra poche ore farò la tua stessa strada, cugino, pensai, anch’io ho una diligenza da prendere, a Whitcross.
Anch’io ho qualcuno da cercare e vedere in Inghilterra, prima di andarmene per sempre.
Mancavano ancora due ore alla colazione.
Le occupai camminando su e giù per la stanza, attenta a non fare rumore, e meditando sul misterioso evento che aveva dato un nuovo orientamento ai miei piani.
Ricordai l’intima sensazione che avevo provato: potevo ricordarla in tutta la sua indicibile stranezza.
Ricordai la voce che avevo udito e di nuovo mi chiesi da dove fosse venuta, ma sempre invano: sembrava esser venuta da dentro me stessa, non dall’esterno.
Forse era stato solo un fenomeno nervoso, un’illusione dei sensi; ma non potevo pensarlo né crederlo.
Era più una specie di illuminazione.
Quel meraviglioso sussulto interiore era stato come il terremoto che aveva scosso le fondamenta della prigione di Paolo e Sila139; aveva aperto le porte della segreta in cui era rinchiusa la mia anima, l’aveva liberata dalle catene e l’aveva risvegliata dal sonno, ed essa ne era uscita tremante, guardinga e stupefatta; poi per tre volte era risuonato un grido nel mio orecchio atterrito e nel mio cuore in subbuglio e aveva attraversato il mio spirito, che non aveva provato né paura né sgomento, ma solo esultato di gioia per il successo dello sforzo che aveva avuto il privilegio di compiere, a prescindere dal fardello del corpo.
Fra non molti giorni, dissi, a conclusione delle mie meditazioni, saprò qualcosa dell’uomo a cui appartiene la voce che ieri notte mi invocava.
Le lettere si sono rivelate inutili, a questo punto lo cercherò di persona.
A colazione annunciai a Diana e a Mary che stavo per partire e sarei mancata almeno quattro giorni.
Da sola, Jane?
domandarono.
Sì, devo vedere o almeno avere qualche notizia di un amico per cui sono in pensiero da un po’.
Avrebbero potuto dirmi, come avranno senz’altro pensato, che credevano non avessi altri amici all’infuori di loro, poiché avevo spesso affermato così; ma, con la loro naturale e autentica delicatezza, si astennero dal fare commenti.
Soltanto Diana mi chiese se ero sicura di stare abbastanza bene per mettermi in viaggio. Mi vedeva così pallida, disse.
Risposi di non aver altro disturbo a parte un certo travaglio interiore, che speravo di alleviare presto.
Portai a termine gli ultimi preparativi in un attimo, senza essere disturbata da domande o congetture.
Spiegai che per il momento non potevo essere più chiara sui miei propositi e loro, con tatto e intelligenza, accettarono il mio silenzio riconoscendomi quel privilegio di agire liberamente che anch’io avrei accordato loro, in circostanze analoghe.
Lasciai Moor House alle tre del pomeriggio e poco dopo le quattro ero ai piedi della stele indicatrice di Whitcross, ad aspettare la diligenza che mi avrebbe condotta alla lontana Thornfield.
Nel silenzio di quelle strade solitarie e delle colline deserte, sentii il rumore delle ruote, quando ancora era molto distante.
Era la stessa vettura che, una sera d’estate di un anno prima, mi aveva lasciato proprio in quel punto.
Com’ero disperata allora, senza speranze e senza meta! Si fermò al mio cenno.
Salii, senza essere obbligata, questa volta, a separarmi da tutti i miei averi per avere un posto.
Ancora una volta, sulla strada per Thornfield, mi sentii come un piccione viaggiatore che torna alla colombaia.
Fu un viaggio di trentasei ore.
Ero partita da Whitcross un martedì, nel pomeriggio, e la mattina presto del giovedì la diligenza si fermò ad abbeverare i cavalli in una locanda lungo la via: tutt’attorno, i cespugli verdi, i vasti campi e le basse colline adibite a pascoli formavano un paesaggio che, ai miei occhi, assumeva i tratti di un volto un tempo familiare.
Sì, riconoscevo le linee di quella terra, ero certa di essere vicina alla meta.
Quanto dista da qui Thornfield Hall?
domandai all’oste.
Giusto due miglia, signora, se passate per i campi.
Il mio viaggio è finito, pensai.
Scesi dalla diligenza, affidai il bagaglio all’oste, pregandolo di tenerlo in deposito finché non ne avessi avuto bisogno; pagai il prezzo della corsa, diedi una mancia al cocchiere ed eccomi pronta a mettermi in cammino: la luce del sole che s’alzava faceva brillare l’insegna della locanda, e lessi in lettere dorate Rochester Arms.
Il cuore cominciò a battere all’impazzata: ero già sulle terre del mio padrone. Ma di nuovo rallentò, schiacciato da un pensiero: Che ne sai tu? Magari il tuo padrone ha già attraversato la Manica! E poi, se anche è a Thornfield Hall, dove stai andando con tanta fretta? Chi ci sarà con lui? La moglie pazza, e tu non hai nulla a che fare con lui! Non provare a parlargli o a cercarlo. È stata tutta fatica sprecata. Faresti meglio a non proseguire, mi ammonì una voce, dentro di me.
Chiedi notizie alla gente della locanda; potranno dirti tutto quello che vuoi sapere e risolveranno in un attimo tutti i tuoi dubbi.
Torna da quell’uomo e chiedigli se Mr Rochester è a casa.
Ma, nonostante il buonsenso di quel suggerimento, non mi decidevo a metterlo in atto, tanto temevo una risposta che mi avrebbe gettato nella disperazione.
Prolungare il dubbio significava prolungare la speranza.
Avrei potuto ancora una volta vedere il castello sotto il raggio della sua stella.
Ed ecco davanti a me il cavalcasiepe...
i campi che avevo attraversato di corsa, cieca, sorda e sconvolta come se una furia vendicatrice mi inseguisse a suon di sferzate, la mattina che ero fuggita da Thornfield.
Prima ancora di sapere con precisione da quale parte andare, mi ritrovai in mezzo ai campi. Come camminavo in fretta!
A volte correvo persino!
Come guardavo impaziente davanti a me nel tentativo di scorgere all’orizzonte quei boschi tanto cari!
Con quale emozione salutavo uno per uno gli alberi che conoscevo e quel familiare avvicendarsi di prati e colline!
Infine apparve il bosco, la massa scura degli alberi abitati dai corvi.
Un acuto gracchiare irruppe nella quiete mattutina. Che strano piacere mi dilagò nel petto! Affrettai il passo.
Ancora un campo da attraversare, un sentiero da percorrere e poi avrei visto le mura del cortile e la foresteria sul retro. La casa era ancora nascosta dal boschetto dei corvi.
Per prima cosa vedrò la facciata, mi dissi, le merlature ardite cattureranno subito il mio sguardo con la loro imponenza e poi riconoscerò la finestra del mio padrone.
Forse lo troverò affacciato, mattiniero com’è; o forse starà passeggiando nel frutteto o lungo il selciato davanti casa. Potessi almeno vederlo... anche solo per un momento!
E se lo vedrò, sarò tanto pazza da corrergli incontro?
Non posso dirlo, non ne sono sicura.
E se anche lo facessi, che succederebbe?
Dio lo benedica!
Che succederebbe?
Se assaggiassi ancora una volta la vita che il suo sguardo può darmi, farei forse del male a qualcuno? Sto delirando; forse in questo momento sta osservando il levarsi del sole sui Pirenei o sui placidi mari del Sud. Avevo costeggiato il muro basso del frutteto, svoltato l’angolo.
Proprio in quel punto c’era un cancelletto che si apriva sul prato, fra due pilastri di pietra sormontati da due sfere, sempre di pietra.
Da dietro uno di questi pilastri potevo gettare un’occhiata furtiva su tutta la facciata della casa, senza essere vista. Mi sporsi con cautela, per accertarmi che le imposte delle camere fossero ancora chiuse.
I merli, le finestre, la facciata in tutta la sua lunghezza, l’intera casa, da quel punto riparato, si offrivano al mio sguardo.
I corvi che volteggiavano sopra la mia testa forse tenevano d’occhio questa mia cauta ricognizione.
Cosa avranno pensato?
Forse che sulle prime ero molto guardinga e timida e poi, a poco a poco, quanto mai audace e imprudente.
Un’occhiata veloce e poi uno sguardo lungo; e, ancora, un passo fuori dalla mia nicchia e una corsa in mezzo al prato; quindi un brusco arresto proprio di fronte al grande edificio e, infine, una prolungata, temeraria, contemplazione.
Perché all’inizio questa ostentazione di diffidenza?
si saranno chiesti. E perché adesso tanta sciocca noncuranza? Ti racconterò una scena, lettore. Ascolta. Un innamorato trova la sua amata addormentata su un manto muscoso. Desidera dare uno sguardo al suo bel viso senza svegliarla.
Scivola furtivo sull’erba, attento a non fare rumore; si blocca, forse si è mossa; fa un passo indietro; per nulla al mondo vorrebbe essere visto.
È tutto tranquillo, avanza di nuovo; si china su di lei. Un velo leggero le copre il volto, lo solleva e si china ancora di più. Ora i suoi occhi pregustano già la visione della bellezza, calda, fiorente, deliziosa nel suo riposo. Com’è ansioso il suo primo sguardo!
Ma come rimane impietrito, poi!
Come trasalisce!
Con quale improvvisa veemenza afferra tra le braccia quell’essere che, un istante prima, non osava sfiorare nemmeno con un dito!
Come grida il suo nome a pieni polmoni e poi lascia cadere a terra il suo fardello, per contemplarlo infine stravolto!
La stringe a sé, piange e geme e poi si ferma a guardarla, perché ormai non ha più paura di svegliarla: nessun suono, nessun movimento potranno più svegliarla.
Credeva che il suo amore dormisse dolcemente e lo trova morto, rigido come una pietra. Guardai con trepida gioia una casa maestosa: vidi una nera rovina.
Ormai non c’era certo bisogno di nascondermi dietro il pilastro di un cancello!
Di tenere d’occhio le grate delle finestre, sperando che ci fosse ancora vita là dentro!
Nessun bisogno di tendere l’orecchio in attesa di sentire qualche porta aprirsi o di immaginare passi sul selciato o sulla ghiaia del viale!
Il prato, il parco erano distrutti e devastati; il portone si spalancava vuoto.
La facciata era come l’avevo già vista una volta in sogno, un guscio vuoto, molto alto e fragilissimo, perforato da finestre senza vetri.
Niente tetto, niente merli, niente camini. Era crollato tutto.
E, all’intorno, regnava un silenzio mortale: la solitudine di una landa desolata. Non c’era da stupirsi che le lettere indirizzate agli abitanti di quel posto fossero rimaste senza risposta. Era come inviare epistole a una tomba nella navata di una chiesa. Il nero opaco delle pietre rivelava sotto quale inesorabile destino fosse crollato il castello: un incendio.
Ma come era divampato? Che storia c’era dietro quel disastro? Cos’era andato perduto, oltre alla calce, ai marmi e alle strutture in legno? Insieme alla proprietà, anche delle vite umane vi erano andate distrutte?
E se sì, quali?
Domanda terribile alla quale nessuno, in quel momento, poteva rispondere, nemmeno un segno silenzioso o un muto indizio.
Mentre vagavo fra le mura crollate e le stanze distrutte, da alcuni elementi dedussi che la disgrazia non era avvenuta di recente.
La neve invernale era turbinata all’interno attraverso quell’arco vuoto e la pioggia battente era entrata da quei telai vuoti; perché la primavera aveva nutrito di vegetazione quei cumuli fradici di rovine: piante ed erbacce erano spuntate qua e là fra le pietre e le travi cadute.
E, oh!, dov’era finito, nel frattempo, il disgraziato proprietario di questa rovina?
In quale paese?
Sotto quali auspici?
Il mio sguardo si spinse senza volerlo verso il grigio campanile della chiesa vicino ai cancelli, e mi domandai: Sarà forse con Damer de Rochester, dividendo con lui il rifugio della sua angusta dimora di marmo?.
Dovevo trovare una risposta a tutte queste domande.
E potevo trovarla solo alla locanda, così vi feci subito ritorno.
A portarmi la colazione nel salottino fu l’oste in persona.
Lo pregai di chiudere la porta e di sedersi: avevo alcune domande da fargli.
Ma, quando si fu accomodato, non sapevo proprio da dove cominciare, tanto ero terrorizzata dalle possibili risposte.
Eppure lo spettacolo di desolazione che avevo appena lasciato mi aveva in parte preparata a un resoconto di sventure.
L’oste era un uomo di mezza età, dall’aria rispettabile.
Conoscerete senz’altro Thornfield Hall, non è così?
riuscii a domandargli, alla fine.
Sì, signora. Ci abitavo una volta. Davvero? Non quando c’ero io, pensai.
Io non l’avevo mai visto.
Ero il maggiordomo del defunto Mr Rochester, aggiunse.
Defunto!
Sentii di aver ricevuto in pieno petto il colpo che avevo cercato di evitare.
Defunto!
ripetei senza fiato.
È morto?
Intendo il padre di Mr Edward, l’attuale padrone, spiegò.
Tornai a respirare e il sangue riprese a scorrermi nelle vene.
Queste parole mi davano l’assoluta certezza che Mr Edward il mio Mr Rochester perlomeno era vivo.
Insomma, l’aveva chiamato l’attuale padrone. Parole che mi restituivano la felicità!
Adesso mi sembrava di poter ascoltare il seguito, qualunque rivelazione contenesse, con relativa tranquillità.
Mi bastava che non fosse nella tomba, per il resto potevo sopportare anche di saperlo agli antipodi.
E Mr Rochester vive a Thornfield Hall, adesso? domandai.
La risposta la conoscevo di già, ma volevo evitare di chiedergli direttamente dove fosse.
No, signora... oh, no!
Là non ci vive nessuno. Suppongo che siate nuova da queste parti, altrimenti sapreste cosa è successo lo scorso autunno.
Thornfield Hall è tutta in rovina: è stata distrutta da un incendio proprio nella stagione del raccolto.
Una tremenda disgrazia!
Un valore immenso, tante belle cose, tutto distrutto; non sono riusciti a salvare praticamente nessun mobile.
L’incendio è scoppiato nel cuore della notte; e prima che arrivassero i pompieri da Millcote, tutto l’edificio era un unico ammasso di fiamme.
Fu uno spettacolo terribile: l’ho visto con i miei occhi.
Nel cuore della notte!
mormorai.
Sì, a Thornfield quella era sempre stata l’ora delle fatalità.
Si sa quale ne sia stata la causa?
domandai.
Supposizioni, signora, soltanto supposizioni.
Ma, in realtà, direi che sulla causa non dovrebbero più esserci dubbi.
Forse voi non sapete, continuò, avvicinando ancora un po’ la sedia al tavolo e abbassando la voce, che c’era una signora...
una... una pazza, rinchiusa nella casa? Ne ho sentito parlare.
Era tenuta sotto stretta sorveglianza, signora, tanto che per anni la gente non era neanche certa della sua esistenza.
Nessuno l’aveva mai vista; correva solo voce che al castello ci fosse una persona del genere; difficile indovinare chi e che cosa fosse.
Dicevano che Mr Edward l’avesse portata dall’estero e qualcuno credeva che fosse la sua amante.
Ma un anno fa accadde una cosa strana...
una cosa molto strana. Temetti, a quel punto, di sentire la mia storia. Cercai di riportarlo al fatto principale. E questa signora?
Questa signora, rispose, si è rivelata essere la moglie di Mr Rochester! Si arrivò a tale scoperta nel modo più insolito. C’era una signorina al castello, un’istitutrice, di cui Mr Rochester si...
Ma l’incendio? incalzai. Ora ci arrivo, signora...
dunque, Mr Edward se ne innamorò.
I domestici dicono di non aver mai visto nessuno innamorato a quel punto; non faceva che starle appresso.
Lo osservavano sa, signora, come fanno i domestici e lui teneva a lei più che a ogni altra cosa al mondo, sebbene nessuno, a parte lui, la considerasse questa gran bellezza.
Era un affarino piccolo e sottile, dicono, quasi come una bambina.
Io, di persona, non l’ho mai vista, ma ne ho sentito parlare da Leah, la cameriera.
Leah, alla fine, le voleva bene.
Mr Rochester aveva circa quarant’anni e l’istitutrice nemmeno venti e sa, quando gli uomini della sua età si innamorano di una ragazzina, spesso è come se fossero stregati.
Insomma, lui la voleva sposare.
Mi racconterete questa parte della storia un’altra volta, dissi, ma ora, in particolare, vorrei sapere tutto dell’incendio.
Hanno forse sospettato che nell’incendio c’entrasse questa pazza, la signora Rochester? Avete indovinato, signora.
È stata sicuramente lei, nessun altro che lei, ad appiccare l’incendio.
Aveva una donna che la sorvegliava e la custodiva, una certa Grace Poole, una donna molto qualificata e di fiducia, ma con un piccolo vizio, un vizio comune a molte infermiere e governanti: teneva una bottiglia di gin per suo uso e consumo e ogni tanto alzava un po’ il gomito.
C’è da capirla però, perché faceva una vitaccia.
Ma era un vizio pericoloso, perché quando Mrs Poole, dopo essersi fatta il suo gin annacquato, si addormentava, la matta, che era scaltra come una strega, le sfilava le chiavi di tasca, usciva dalla sua stanza e cominciava a gironzolare per la casa, facendo ogni dispetto e diavoleria che le passava per la testa.
Dicono che una volta abbia quasi fatto bruciare il marito nel letto, ma su questa storia non so altro.
Comunque, quella notte, prima ha dato fuoco alle tende della stanza attigua alla sua e poi è scesa al piano di sotto, si è diretta verso la camera che era stata dell’istitutrice e ha appiccato il fuoco al letto, ma per fortuna non ci dormiva nessuno. L’istitutrice era scappata due mesi prima; e nonostante Mr Rochester l’avesse cercata in lungo e in largo, come la cosa più preziosa che avesse al mondo, non riuscì a sapere più nulla di lei.
Questa delusione lo rese furioso, davvero furioso. Non era mai stato un uomo violento, ma, dopo averla persa, divenne pericoloso. E poi voleva stare da solo. Così mandò Mrs Fairfax, la governante, da certi suoi parenti, molto lontano da qui. Ma lo fece con tutti i riguardi, assegnandole un vitalizio. E se lo meritava, perché era una gran brava donna. Miss Adèle, una bambina che teneva sotto la sua tutela, fu mandata in collegio.
Troncò ogni relazione con la nobiltà del luogo e si rinchiuse nel castello come un eremita.
Cosa?
Non ha lasciato l’Inghilterra?
Lasciare l’Inghilterra?
Dio vi benedica, no!
Non varcava più la soglia di casa, tranne la notte, quando se ne andava vagando come un fantasma per il parco e per il frutteto, quasi fosse uscito di senno...
secondo me, era davvero uscito di senno. Non c’era uomo più brillante, impavido e intelligente di lui prima che quel moscerino di istitutrice gli capitasse tra i piedi, signora. Non era un tipo dedito al vino, alle carte o alle scommesse sulle corse, come certi altri. Non era granché bello, ma un coraggio e una volontà come i suoi non si erano mai visti. Lo conosco sin da quando era un ragazzo, sa? E, per parte mia, ho spesso desiderato che Miss Eyre fosse sprofondata in mare prima di arrivare a Thornfield Hall. Allora Mr Rochester era in casa quando è scoppiato l’incendio? Sì, certo che c’era.
E quando tutto stava bruciando, sopra e sotto, è salito fino alle soffitte, ha tirato giù dal letto i domestici e li ha aiutati di persona a scendere; poi è tornato su per far uscire la moglie pazza dalla sua cella.
E allora gli gridarono che era sul tetto, e infatti la donna era là, ritta sopra i merli, che agitava le braccia e urlava da farsi sentire a un miglio di distanza.140 L’ho vista e udita con questi occhi e queste orecchie.
Era un donnone con lunghi capelli neri: li vedevamo ondeggiare tra le fiamme alle sue spalle. Posso testimoniare, e con me molti altri, che Mr Rochester è salito sul tetto attraverso il lucernario; l’abbiamo sentito chiamare ‘Bertha!’.
L’abbiamo visto avvicinarsi a lei e a quel punto, signora, la pazza ha lanciato un grido e spiccato un salto e un istante dopo giaceva fracassata al suolo.
Morta?
Morta!
Ahimè, fredda e rigida come le pietre su cui si erano sparsi il cervello e il sangue.
Buon Dio!
Potete dirlo forte, signora!
È stato orribile! Rabbrividì.
E poi?
incalzai.
Be’, signora, poi la casa bruciò fino alle fondamenta.
È rimasto in piedi solo qualche spuntone di muro. Ci sono state altre vittime?
No, ma forse sarebbe stato meglio se ve ne fossero state.
Cosa intendete dire?
Povero Mr Edward! esclamò.
Non me lo sarei mai aspettato!
Qualcuno dice che fu la giusta punizione per aver tenuto segreto il suo primo matrimonio e aver tentato di prendere un’altra moglie mentre la prima era ancora in vita.
Ma a me fa una gran pena. Ma è vivo, giusto?
esclamai.
Sì, sì, è vivo, ma molti pensano che sarebbe stato meglio se fosse morto.
Come?
Perché?
Mi si gelò di nuovo il sangue nelle vene.
Dov’è? domandai. È in Inghilterra?
Sì, sì... è in Inghilterra.
Non può lasciare l’Inghilterra, penso...
ormai non può più muoversi.
Che tortura!
E quell’uomo sembrava deciso a prolungarla ancora.
È completamente cieco, disse infine.
Sì, Mr Edward è completamente cieco.
Avevo temuto il peggio.
Avevo temuto che fosse impazzito.
Chiamai a raccolta tutte le mie forze per chiedergli come fosse avvenuta questa disgrazia. È stata tutta colpa del suo coraggio e, in un certo senso, si potrebbe dire, della sua bontà, signora. Non volle lasciare la casa finché tutti non fossero usciti.
Infine, mentre scendeva la scala principale, dopo che Mrs Rochester si era gettata dai merli, ci fu un terribile schianto e venne giù tutto.
Fu tirato fuori dalle macerie, vivo, ma ferito gravemente.
Una trave era caduta in modo da proteggerlo in parte, ma un occhio era perduto e una mano così schiacciata che Mr Carter, il chirurgo, dovette amputargliela subito.
Poi s’infiammò l’altro occhio e perse la vista anche da quello.
E adesso è invalido...
cieco e storpio. Dov’è?
Dove vive adesso?
A Ferndean, una casa padronale in una fattoria di sua proprietà, a circa trenta miglia da qui: un posto davvero desolato.
Chi abita con lui?
Il vecchio John e sua moglie, non ha voluto nessun altro.
Dicono che sia un uomo finito.
Avete un qualche mezzo di trasporto?
Abbiamo un calesse, signora, un calesse molto grazioso.
Fatelo preparare subito; e se il suo cocchiere mi porterà a Ferndean oggi stesso, prima di notte, pagherò a entrambi il doppio del prezzo consueto.
Capitolo XXXVII La casa padronale di Ferndean era un edificio molto antico, non troppo grande e senza alcuna pretesa architettonica, nascosto nel cuore del bosco.
Ne avevo già sentito parlare.
Mr Rochester la nominava spesso e qualche volta ci andava.
Suo padre aveva acquistato quella tenuta spinto dalla sua passione per la caccia.
Il figlio l’avrebbe affittata volentieri, ma non era mai riuscito a trovare un locatario, per la cattiva posizione e l’aria malsana del posto.
Così la casa era rimasta disabitata e senza mobilio, a eccezione di due o tre stanze arredate per accogliere il padrone nella stagione della caccia.
Giunsi a Ferndean ch’era quasi buio. Era una serata di cielo fosco, vento freddo e pioggerellina continua e penetrante. L’ultimo miglio lo percorsi a piedi, dopo aver licenziato calesse e cocchiere con il doppio compenso che avevo promesso.
Anche se ormai ero vicina, non riuscivo ancora a vedere la casa, tanto era folta e scura la lugubre selva di alberi che la circondava.
Un cancello di ferro fra due pilastri in granito me ne indicò l’entrata; lo oltrepassai e d’un tratto mi ritrovai nella penombra di una fitta schiera di alberi.
Un sentiero erboso scendeva lungo la navata della foresta, sotto un colonnato di vecchi tronchi nodosi e arcate di rami.
Lo seguii, convinta che presto avrei raggiunto l’abitazione, ma continuava a distendersi a non finire, portandomi sempre più lontano.
Dell’edificio o del parco neppure l’ombra. Pensai di aver sbagliato direzione e di essermi persa. Attorno a me s’addensava il buio del cielo al crepuscolo, unito all’oscurità della boscaglia. Mi guardai attorno in cerca di un’altra strada, ma non ce n’erano.
Dappertutto intrecci di rami, colonne di tronchi e denso fogliame estivo, nessuna apertura. Proseguii; finalmente il sentiero si allargò e gli alberi divennero un poco più radi.
Scorsi una cancellata e poi la casa.
Sotto quella luce incerta, si distingueva appena dagli alberi, tanto erano umide e verdi le sue mura in rovina.
Entrai da un cancello chiuso soltanto da un saliscendi e mi ritrovai in uno spiazzo recintato, da cui il bosco si allontanava a semicerchio.
Non c’erano fiori né aiuole; solo un largo viale di ghiaia che girava intorno a un prato, a cui faceva da sfondo la cupa foresta.
La casa, sulla facciata, presentava due timpani aguzzi; le finestre a losanghe erano strette; anche il portone era stretto e con un solo gradino, davanti.
Il tutto sembrava, come aveva detto l’oste del Rochester Arms, un posto davvero desolato.
Era silenzioso come una chiesa in un giorno feriale e il solo rumore che si udiva nelle vicinanze era il tamburellare della pioggia sulle foglie.
Possibile che ci sia vita qui?
mi domandai.
Sì, una qualche forma di vita c’era, perché qualcosa si mosse.
Lo stretto portone si stava aprendo e qualcuno stava per uscire di casa.
Si schiuse piano: nella penombra del crepuscolo si materializzò una figura e si fermò sul gradino.
Era un uomo senza cappello. Allungò la mano come per sentire se piovesse. Anche nella penombra lo riconobbi. Era il mio padrone, Edward Fairfax Rochester, proprio lui.
Mi fermai, smisi quasi di respirare e rimasi a guardarlo, a osservarlo, non vista e, ahimè, per lui invisibile. Era un incontro improvviso, uno di quelli in cui l’entusiasmo era tenuto a freno dalla pena.
Non feci nessuna difficoltà a reprimere un’esclamazione, a frenare il desiderio di corrergli incontro.
La sua figura aveva lo stesso aspetto solido e robusto di sempre; il suo portamento era ancora eretto, i capelli ancora corvini e le sue fattezze non erano alterate né consunte.
Un anno di sofferenze non aveva potuto domare la sua forza atletica né spegnere il vigore di un tempo. Ma c’era qualcosa di diverso nella sua espressione: una disperazione e una pensosità mai viste.
Mi ricordava un uccello o un animale selvatico offeso e imprigionato, reso pericoloso e inavvicinabile dal suo cupo dolore. Quel Sansone cieco141 poteva essere paragonato a un’aquila in gabbia, a cui fossero stati crudelmente spenti gli occhi cerchiati d’oro. Lettore, credi forse che la sua fiera cecità mi spaventasse? Se lo credi, allora mi conosci poco.
Al mio dolore si unì la sacra e soave speranza di poter presto posare un bacio su quella fronte di roccia e poi su quelle labbra così rigidamente sigillate; ma non ancora.
Preferivo non avvicinarmi, per il momento.
Scese il gradino e avanzò piano, a tentoni, verso il prato.
Dov’era finito il suo passo sicuro?
Si fermò, come se non sapesse da che parte andare. Sollevò la mano e si aprì le palpebre; guardò il cielo, in un disperato tentativo di vedere qualcosa, e poi l’anfiteatro degli alberi, ma incontrò soltanto il vuoto. Per lui era tutto una vacua oscurità.
Tese la mano destra ; sembrava volesse farsi un’idea, al tatto, di quello che gli stava intorno ma, ancora una volta, incontrò solo il vuoto, perché gli alberi erano a qualche iarda da lui.
Ci rinunciò, incrociò le braccia e restò lì, fermo e muto, sotto la pioggia che adesso cadeva fitta sul suo capo scoperto.142 In quel momento John gli si avvicinò, sbucando da chissà dove.
Volete il mio braccio, signore?
disse.
Sta per venir giù un acquazzone, non sarebbe meglio rientrare?
Lasciami in pace, fu la risposta.
John rientrò senza avermi notata.
Mr Rochester provò a fare qualche passo, ma invano: tutto era troppo incerto, per lui.
A tentoni riprese la via di casa e rientrò, chiudendosi la porta alle spalle.
A quel punto mi avvicinai e bussai.
Venne ad aprirmi la moglie di John. Mary, dissi, come sta? Trasalì come se avesse visto un fantasma. La tranquillizzai.
Al suo precipitoso È davvero lei, signorina, a quest’ora, in questo posto isolato?
risposi prendendole la mano, poi la seguii in cucina, dove c’era John, adesso seduto accanto al fuoco.
Spiegai loro, in poche parole, che avevo saputo cosa era accaduto dopo la mia partenza da Thornfield e che ero venuta a trovare Mr Rochester.
Pregai John di andare alla portineria sulla strada, dove avevo licenziato il calesse, a prendermi la valigia, che avevo lasciato là.
Poi, mentre mi toglievo la cuffia e lo scialle, chiesi a Mary se potevo fermarmi al maniero per la notte.
Appurato che una sistemazione, sebbene difficile, non era impossibile, le dissi che sarei rimasta. Proprio in quel momento suonò il campanello del salotto.
Quando andrete di là, dissi, avvertite il padrone che una persona desidera parlargli, ma non fate il mio nome.
Non credo che vi riceverà, rispose, non riceve nessuno.
Quando tornò, gli domandai cosa le avesse detto.
Vuole sapere come vi chiamate e che cosa volete, rispose.
Poi riempì d’acqua un bicchiere e lo pose su un vassoio, insieme alle candele.
È per questo che ha suonato?
domandai.
Sì, quando fa buio si fa portare sempre le candele, anche se è cieco.
Date a me il vassoio, glielo porto io. Glielo presi dalle mani.
Mi indicò la porta del salotto.
Il vassoio mi tremava fra le mani; l’acqua traboccò dal bicchiere; il cuore mi batteva forte e veloce contro le costole.
Mary mi aprì la porta e me la richiuse dietro.
Il salotto aveva un’aria tetra: un misero fuoco, abbandonato a se stesso, languiva dietro la grata; e, chino su di esso, con il capo appoggiato all’alta e antica mensola del camino, apparve il cieco abitante della stanza.
Il suo vecchio cane, Pilot, era accucciato in un angolo, a una certa distanza dal padrone, e stava tutto raggomitolato, come se temesse di essere inavvertitamente calpestato.
Quando entrai, Pilot drizzò le orecchie, poi balzò su tra guaiti e uggiolii e si slanciò verso di me,143 facendomi quasi rovesciare il vassoio.
Lo posai sul tavolo; poi feci qualche carezza al cane, dicendogli piano: A cuccia!.
Mr Rochester, come per un riflesso incondizionato, si voltò per vedere cosa fosse tutto quel trambusto; ma, siccome non vedeva niente, si girò di nuovo, sospirando.
Dammi l’acqua, Mary, disse.
Mi avvicinai a lui con il bicchiere ormai mezzo vuoto; Pilot mi seguì, ancora eccitato.
Che succede?
domandò.
A cuccia, Pilot! dissi di nuovo.
Mr Rochester si fermò nel gesto di portarsi il bicchiere alle labbra e parve restare in ascolto.
Poi bevve e mise giù il bicchiere. Sei tu, Mary, non è vero?
Mary è in cucina, risposi.
Tese la mano con un movimento rapido ma, non potendo vedere dove fossi, non riuscì a toccarmi.
Chi è?
Chi è?
domandò, cercando, così sembrava, di vedere con quegli occhi senza luce tentativo vano e penoso!
Rispondi! Parla di nuovo!
ordinò, con voce alta e imperiosa.
Volete ancora un po’ d’acqua, signore?
Ne ho fatta cadere la metà, dissi.
Chi è?
Che cosa è?
Chi parla?
Pilot mi conosce, e John e Mary sanno che sono qui.
Sono arrivata proprio stasera, risposi. Dio mio! Di che allucinazione sono vittima?
Quale dolce pazzia si impadronisce di me?
Nessuna allucinazione, nessuna pazzia.
La vostra mente, signore, è troppo forte per le allucinazioni, la vostra salute troppo salda per la follia.
E dov’è colei che parla?
È soltanto una voce?
Oh!
Io non posso vedere, ma devo sentire o il cuore cesserà di battere e mi scoppierà la testa.
Qualunque cosa... chiunque tu sia, lasciati toccare o ne morirò!
Brancolò; fermai la sua mano che vagava nel vuoto e la strinsi fra le mie.
Proprio le sue dita! esclamò.
Le sue piccole dita sottili!
Se ci sono le dita, dovrebbe esserci anche lei.
La sua mano muscolosa si liberò dalla mia stretta, mi afferrò il braccio, la spalla, il collo, la vita e mi ritrovai stretta, avvinghiata a lui.
È Jane? Che cosa è? Queste sono le sue forme...
questa è la sua figura...
E questa è la sua voce, aggiunsi.
È tutta qui, anche il suo cuore. Dio vi benedica, signore! Sono felice di esservi di nuovo così vicina.
Jane Eyre! Jane Eyre! non riusciva a dire altro. Mio caro signore, risposi, sono Jane Eyre, vi ho ritrovato... sono tornata da voi. Nella realtà? In carne e ossa? La mia Jane, viva e vegeta?
Mi toccate, signore, mi stringete a voi, e anche abbastanza forte. Non sono fredda come un cadavere, né inconsistente come l’aria, non è vero?
Il mio tesoro, vivo e vegeto!
Questo è senz’altro il suo corpo e questo il suo volto; ma non posso essere così fortunato, dopo tanta infelicità.
È un sogno, uno di quei sogni che faccio spesso, di notte.
Sogno di tenerla stretta ancora una volta al mio cuore, come faccio ora, e di baciarla, così, e sento che lei mi ama e mi convinco che non mi lascerà mai più.
E infatti, da oggi, non vi lascerò più, signore. Mai più, dice la visione?
Ma da quei sogni mi svegliavo sempre, per scoprire che erano solo un vacuo inganno; e mi ritrovavo sconsolato e solo. La mia vita era buia, solitaria, disperata; la mia anima era assetata e privata dell’acqua; il mio cuore affamato e mai nutrito.
Soave, soffice visione rannicchiata fra le mie braccia, anche tu svanirai come hanno fatto le tue sorelle prima di te.
Ma baciami prima di andartene, abbracciami, Jane.
Ecco, signore, ecco!
Premetti le labbra sui suoi occhi un tempo così luminosi e ora senza luce, gli scostai i capelli dalla fronte e lo baciai anche lì.
A un tratto, parve rianimarsi: cominciava a convincersi che tutto questo fosse reale.
Sei tu, Jane? Sei tu?
Allora sei tornata da me?
Sì.
E non giaci morta in fondo a un fosso o a qualche fiume?
Non ti consumi, derelitta, in mezzo a degli estranei?
No, signore!
Sono una donna indipendente, adesso.
Indipendente!
Cosa vuoi dire, Jane?
Mio zio di Madera è morto e mi ha lasciato cinquemila sterline.
Ah! Queste sono cose concrete... cose reali! esclamò.
Non avrei mai potuto sognarmelo.
E poi, c’è anche la sua voce, diversa da tutte le altre, così vivificante e briosa, e così dolce, che consola il mio cuore inaridito e lo riporta in vita.
Davvero, Janet? Sei una donna indipendente?
Una donna ricca? Molto ricca, signore.
Se non volete che viva con voi, potrò farmi costruire una casa mia, uscio a uscio con la vostra, così potrete venire a sedervi nel mio salotto ogni volta che avrete bisogno di compagnia, la sera.
Ma ora che sei ricca, Jane, avrai senz’altro degli amici che si prenderanno cura di te e non ti permetteranno di dedicarti a un cieco storpio come me!
Vi ho detto che sono indipendente, signore, oltre che ricca.
Sono padrona della mia vita.
E resterai con me? Certo...
sempre che non abbiate nulla in contrario. Sarò la vostra vicina, la vostra infermiera, la vostra governante.
Vi ho trovato solo, sarò la vostra compagnia: leggerò per voi, vi porterò a passeggio, starò seduta al vostro fianco, mi occuperò di voi, sarò i vostri occhi e le vostre mani.
Basta con tutta questa malinconia, mio caro signore.
Finché vivrò, non rimarrete più solo. Non rispose. Sembrava serio, assorto nei suoi pensieri. Sospirò, schiuse le labbra come se volesse parlare, le richiuse. Mi sentii un po’ a disagio.
Forse avevo saltato troppo in fretta i convenevoli e lui, come St John, trovava sconveniente la mia avventatezza.
In effetti, avevo fatto la mia proposta con l’idea che desiderasse sposarmi e mi chiedesse di diventare sua moglie, supportata dalla convinzione, non meno sicura perché inespressa, che mi avrebbe subito rivendicata come sua.
Ma, visto che non si lasciava sfuggire nessuna allusione in proposito e diventava sempre più scuro in volto, d’un tratto mi venne in mente che forse avevo sbagliato tutto e, senza volerlo, avevo fatto la figura della sciocca.
Allora cominciai, con delicatezza, a svincolarmi dalle sue braccia, ma lui mi strinse a sé ancora più forte. No, no, Jane, non devi andartene. No...
io ti ho toccata, ti ho ascoltata, ho sentito il conforto della tua presenza, la dolcezza della tua consolazione.
Non posso rinunciare a queste gioie. Ben poco è rimasto di me... devo avere te.
Rida pure il mondo, mi chiami pazzo ed egoista, non m’importa nulla. La mia anima ha bisogno di te.
Se non sarà soddisfatta, si vendicherà mortalmente sul corpo che la racchiude.
Bene, signore, resterò con voi. Ve l’ho detto.
Sì, ma quando parli di restare con me tu intendi una cosa e io un’altra.
Tu, forse, potresti adattarti a starmi vicina e ad aiutarmi, a prenderti cura di me come una piccola infermiera premurosa ; e questo, certo, dovrebbe bastarmi.
Quindi, a questo punto, dovrei nutrire per te nient’altro che sentimenti paterni.
Non è questo che pensi? Avanti, dimmelo. Penserò quello che volete voi, signore.
Mi accontenterò di farvi soltanto da infermiera, se pensate che sia meglio così.
Ma non puoi essere la mia infermiera per sempre, Janet.
Sei giovane... prima o poi dovrai sposarti. Il matrimonio non m’interessa. Dovrebbe, invece, Janet.
Se fossi quello di un tempo, ci penserei io a fartelo interessare, ma così...
orbo come sono! Ripiombò nella tristezza. Io, al contrario, divenni più allegra e ripresi coraggio.
Queste sue ultime parole mi avevano fatto capire quale fosse il problema; e, visto che per me non costituiva un problema, mi sentii parecchio sollevata dal mio precedente disagio.
Ripresi la conversazione con un tono più vivace.
È tempo che qualcuno si prenda la briga di ridarvi un aspetto umano, dissi, spartendogli i folti riccioli, lunghi e scompigliati, perché vedo che vi state trasformando in un leone o qualcosa del genere.
Avete un faux air da Nabucodonosor144 campagnolo, non c’è dubbio. La vostra chioma mi ricorda le penne dell’aquila; se anche le unghie vi siano diventate artigli di uccello, questo è ancora da verificare. Su questo braccio non ho né mano né unghie, disse, estraendo dal petto l’arto mutilato per farmelo vedere.
È soltanto un moncherino...
uno spettacolo raccapricciante, non trovi, Jane?
Fa pietà vederlo, come fa pietà vedere i vostri occhi e la cicatrice che il fuoco vi ha lasciato sulla fronte.145 E la cosa peggiore di tutte è che si corre il rischio di amarvi troppo proprio per questo, e di darvi troppa importanza.
Pensavo che vedendo il mio braccio e le cicatrici che ho sul viso avresti provato ripugnanza, Jane.
Davvero?
Non dite queste cose, altrimenti potrei dire io qualcosa di poco lusinghiero sulla vostra capacità di giudizio.
Adesso, se volete scusarmi, vorrei un attimo ravvivare il fuoco e ripulire un po’ il caminetto.
Ve ne accorgete, quando il fuoco arde bene?
Sì, con l’occhio destro vedo un bagliore, una foschia rossastra.
E le candele, le vedete?
Molto sfocate, come due nubi luminose.
E me, riuscite a vedermi?
No, mia fata, ma mi ritengo fortunato anche solo a poterti ascoltare e toccare.
A che ora cenate di solito?
Non ceno mai.
Ma stasera dovete mangiare qualcosa.
Io ho appetito e anche voi, ci scommetto, solo che ve ne dimenticate.
Chiamai Mary e con il suo aiuto riuscii a ridare alla stanza un aspetto più ordinato e accogliente. Gli preparai anche un buon pasto.
Ero al settimo cielo, felice di parlare con lui come volevo, durante la cena e anche dopo, per molto tempo.
Con lui non provavo nessun opprimente imbarazzo, niente che reprimesse la mia allegria e la mia vivacità; con lui mi sentivo perfettamente a mio agio, perché la nostra intesa era assoluta.
Tutto quello che dicevo o facevo sembrava consolarlo o rianimarlo. Deliziosa sensazione!
Che vivificava e rendeva radioso tutto il mio essere.
Quand’ero con lui, la mia vita era piena e anche la sua, quand’era con me.
Sebbene fosse cieco, il viso si scioglieva nei sorrisi, la sua fronte s’irradiava di gioia, i suoi lineamenti si facevano più dolci e più caldi.
Dopo cena, cominciò a farmi molte domande su dov’ero stata, cosa avevo fatto, come lo avevo ritrovato; ma gli diedi solo risposte frammentarie.
Era troppo tardi, quella sera, per entrare nei particolari. E poi, non volevo toccare corde troppo sensibili né aprire nel suo cuore nuove fonti di emozione. Il mio solo scopo, in quel momento, era rallegrarlo. E allegro, come ho detto, lo era, ma solo a tratti.
Se un momento di silenzio spezzava la conversazione, ridiventava inquieto, mi toccava, e diceva: Jane.
Sei davvero un essere umano, Jane?
Ne sei sicura?
In coscienza, credo di sì, Mr Rochester.
Ma come hai fatto, in questa serata scura e triste, a comparire così all’improvviso davanti al mio focolare? Ho allungato una mano per prendere un bicchiere d’acqua da una domestica e mi è stato offerto da te.
Ho fatto una domanda aspettandomi che rispondesse la moglie di John e al mio orecchio è risuonata la tua voce.
Perché ero entrata io al posto di Mary, con il vassoio. Quest’ora che passo con te è un vero incantesimo.
Come faccio a spiegarti che vita buia, tetra, disperata abbia trascinato nei mesi scorsi?
Senza fare nulla, senza aspettarmi nulla, confondendo il giorno con la notte, provando giusto la sensazione del freddo quando lasciavo spegnersi il fuoco o della fame quando dimenticavo di mangiare, e poi un’angoscia perenne e talora un desiderio delirante di riavere la mia Jane.
Sì, bramavo che mi fosse restituita, più della vista perduta.
Come può essere che adesso Jane sia qui con me e dica di amarmi?
Non se ne andrà all’improvviso come è venuta?
Domani ho paura di non ritrovarla più.
Una risposta banale e pratica, estranea al corso dei suoi pensieri angosciati, era di sicuro la migliore e la più rassicurante per lui, nello stato mentale in cui versava.
Gli passai le dita sulle sopracciglia, facendogli notare che erano bruciacchiate e che vi avrei applicato qualcosa che le avrebbe fatte ricrescere folte e nere come prima.
Che senso ha farmi del bene, spirito benevolo, se poi, in un momento fatale, mi abbandonerai di nuovo, scomparendo come un’ombra, dove e come non so, e non riuscirò più a trovarti?
Avete un pettinino in tasca, signore?
Per fare cosa, Jane?
Solo per pettinarvi questa criniera corvina, che è tutta arruffata. Mi fate quasi paura, quando vi guardo da vicino.
Dite che sono una fata, ma sono sicura che assomigliate molto più voi a uno gnomo.
Sono così mostruoso, Jane? A dir poco, signore.
D’altronde, lo siete sempre stato, no?
Auff!
Dovunque tu sia stata finora, non hai certo perso la tua lingua tagliente.
Eppure sono stata con brava gente, molto migliore di voi, cento volte migliore; gente con idee e opinioni che voi non avete mai avuto in vita vostra, molto più raffinate ed elevate.
Con chi diamine sei stata?
Se vi contorcete in questo modo, finirò per strapparvi i capelli dalla testa, e allora la smetterete di avere dubbi sulla mia concretezza.
Con chi sei stata, Jane? Per questa sera, signore, non riuscirete a cavarmi altro; dovete aspettare fino a domani.
Lasciare a metà il mio racconto146 sarà una specie di garanzia che riapparirò a colazione per finirlo, non credete?
A proposito, devo ricordarmi di non presentarmi davanti al vostro focolare solo con un bicchiere d’acqua.
Dovrò portare almeno un uovo, per non parlare della pancetta fritta. Folletto beffardo... nato dalle fate e allevato dall’uomo!
Mi fai sentire come non mi sono mai sentito in questi ultimi dodici mesi.
Se Saul ti avesse avuto come suo David, avrebbe potuto esorcizzare lo spirito maligno senza l’aiuto dell’arpa.147 Ecco, signore, ora sì che avete un aspetto ordinato e decente.
Ma adesso devo lasciarvi: ho passato gli ultimi tre giorni in viaggio e mi sento stanca.
Buonanotte. Ancora una parola, Jane.
C’erano solo signore nella casa dove sei stata?
Risi e fuggii via e mentre salivo le scale ridevo ancora.
Ottima idea!
pensavo divertita.
D’ora in poi, per qualche tempo, saprò come strapparlo alla malinconia, a forza di punzecchiarlo.
Il mattino dopo, molto presto, lo sentii, già in piedi e attivo, vagare da una stanza all’altra.
Non appena scese Mary, sentii che le chiedeva: C’è Miss Eyre?.
E poi: In quale stanza l’hai sistemata?
Era asciutta?
Si è alzata?
Va’ a chiederle se ha bisogno di qualcosa e quando ha intenzione di scendere. Scesi non appena pensai che fosse ora di fare colazione. Entrando nella stanza in punta di piedi, potei osservarlo prima che s’accorgesse della mia presenza. Che pena vedere quello spirito vigoroso asservito all’infermità fisica. Era seduto sulla sedia, immobile ma inquieto: era evidente che fosse in attesa.
Sui suoi lineamenti marcati c’era il segno di una tristezza ormai abituale.
Il suo volto faceva pensare a una lampada spenta che aspetta di essere riaccesa, e...
ahimè!, non era lui che poteva ridare luce e vitalità alla sua espressione.
Per farlo, aveva bisogno dell’aiuto altrui!
Mi ero proposta di essere allegra e spensierata, ma l’impotenza di quell’uomo forte mi toccava troppo in profondità il cuore; tuttavia, mi avvicinai a lui con tutta la vivacità di cui ero capace.
È una splendida mattina di sole, signore, dissi.
Ha smesso di piovere e adesso c’è una luce meravigliosa.
Faremo subito una bella passeggiata.
Avevo risvegliato la fiamma.
Il viso gli si illuminò. Oh, allora sei qui, mia allodola!148 Avvicinati. Non te ne sei andata, non sei svanita?
Un’ora fa ho udito una delle tue sorelle cantare sonoramente nel bosco, ma il suo canto non aveva musica per me, così come il sole nascente non aveva raggi.
Al mio orecchio, tutte le armonie della terra si condensano nella voce della mia Jane , il sole per me è solo quello irradiato dalla sua presenza.
Nel sentire quest’ammissione della sua dipendenza, mi salirono le lacrime agli occhi. Era come se un’aquila reale incatenata al suo trespolo fosse costretta ad affidarsi alle cure e alla tutela di un passero.
Ma non volevo abbandonarmi alle lacrime. Mi asciugai subito quelle goccioline salate e mi misi a preparare la colazione. Passammo quasi tutta la mattinata all’aria aperta. Lo portai oltre quel bosco umido e selvaggio, nei campi ridenti.
Gli descrissi quanto fosse brillante quel verde, com’erano freschi i fiori e le siepi, com’era celeste e luminoso il cielo.
Gli cercai un posto appartato e grazioso, il tronco secco di un albero, per farlo sedere. E lo lasciai fare quando, una volta seduto, mi mise sulle sue ginocchia. Perché non avrei dovuto, se entrambi eravamo più felici vicini che distanti? Pilot era accucciato accanto a noi e tutto era tranquillo.
A un tratto esclamò, stringendomi tra le braccia: Crudele!
Crudele fuggiasca!
Oh, Jane, non puoi immaginare come mi sia sentito quando ho scoperto che eri fuggita da Thornfield e non riuscivo a trovarti da nessuna parte; e quando poi, frugando in camera tua, mi sono accorto che non avevi preso né denaro né alcun oggetto di valore!
La collana di perle che ti avevo regalato era ancora lì, nel suo cofanetto, e i tuoi bauli ancora legati e chiusi come erano stati preparati per il viaggio di nozze.
Cosa avrebbe potuto fare la mia adorata, sola e senza un penny?
E che cosa ha fatto?
Dimmelo, dai.
Vista l’insistenza, cominciai a raccontargli cosa avevo fatto in quell’ultimo anno. Sorvolai quasi sulle peregrinazioni e gli stenti dei primi tre giorni, perché dirgli tutto significava infliggergli un dolore inutile. Il poco che gli dissi lacerò il suo cuore fedele più a fondo di quanto avrei voluto. Disse che non avrei dovuto lasciarlo così, senza prima pensare a come mi sarei mantenuta. Avrei dovuto parlargli delle mie intenzioni. Mi sarei dovuta confidare con lui: non mi avrebbe mai costretta a essere la sua amante.
Per quanto violento fosse sembrato nella sua disperazione, in realtà mi amava troppo e troppo teneramente per diventare il mio tiranno.
Mi avrebbe dato metà del suo patrimonio, senza chiedermi in cambio neppure un bacio, piuttosto che sapermi sperduta per il mondo, senza amici.
Di certo, disse, avevo sofferto più di quanto gli avessi confessato.
A ogni modo, qualunque siano state le mie sofferenze, sono durate poco, risposi; e poi cominciai a raccontargli di come fossi stata accolta a Moor House, come avessi ottenuto il posto di maestra ecc., fino ad arrivare all’eredità e alla scoperta dei miei parenti.
Ovviamente, il nome di St John tornò spesso nel corso della mia storia.
Quando ebbi finito, quel nome fu subito ripreso.
Questo St John, quindi, è tuo cugino?
Sì. Lo hai nominato spesso. Ti piace?
È un uomo molto buono, signore, come fa a non piacermi?
Un uomo buono.
Vuoi dire un rispettabile e impeccabile cinquantenne?
O che altro?
St John ha solo ventinove anni, signore.
Jeune encore, come dicono i francesi.
È un tipo basso e flemmatico, un tipo qualunque?
Una di quelle persone la cui bontà consiste piuttosto nella mancanza di vizi che nel dar prova di virtù?
È un uomo instancabile, che non si ferma mai.
Vive per compiere grandi e nobili imprese.
Ma il cervello?
Avrà di certo un cervello un po’ debole, no?
Avrà tutte le buone intenzioni del mondo, ma a sentirlo parlare c’è da far spallucce!
Parla poco, signore; ma quel che dice è sempre a proposito. Ha un cervello di prima qualità, non molto sensibile, forse, ma vigoroso.
Ed è anche un uomo capace?
Molto capace.
Un uomo di cultura?
St John è uno studioso raffinato e sottile.
Hai detto, mi pare, che i suoi modi non sono di tuo gusto... è forse uno che si dà arie e ama fare sermoni?
Non ho mai parlato dei suoi modi; be’, se non mi fossero piaciuti, avrei proprio pessimi gusti; sono educati, calmi, signorili.
E il suo aspetto... non mi ricordo come hai descritto il suo aspetto...
una specie di goffo curato, mezzo strangolato dal colletto bianco e issato sui suoi stivaloni con la suola spessa, eh?
St John veste bene. È un bell’uomo: alto, biondo, con gli occhi azzurri e un profilo greco. Che il diavolo se lo porti! Ti piaceva, Jane?
Sì, Mr Rochester, mi piaceva, ma me l’avete già chiesto prima.
Mi resi conto era chiaro dove volesse andare a parare il mio interlocutore.
La gelosia si era impadronita di lui e lo pungeva; ma la puntura era salutare, perché gli dava respiro dal corrosivo morso della malinconia.
Così, preferii non incantare subito il serpente.
Forse preferisci non star più seduta sulle mie ginocchia, Miss Eyre, fu la sua successiva e un po’ inaspettata osservazione.
Perché no, Mr Rochester?
Il quadro che mi hai appena tracciato mette in rilievo un contrasto fin troppo stridente. Le tue parole hanno disegnato con molto garbo un grazioso Apollo. È ben vivo nella tua immaginazione... alto, biondo, con gli occhi azzurri e un profilo greco.
I tuoi occhi si posano, invece, su un Vulcano, un vero fabbro, nero, con le spalle larghe, e cieco e storpio, per giunta.
Non ci avevo mai pensato, prima; ma è proprio vero, signore, voi assomigliate parecchio a Vulcano.
Quand’è così, potete pure lasciarmi, signora; ma prima di andarvene fatemi la cortesia di rispondere a un paio di domande, non vi chiedo altro.
Si interruppe.
Quali domande, Mr Rochester?
Seguì allora questo stringente interrogatorio.
St John ti ha fatto avere il posto di maestra a Morton prima di sapere che eravate cugini?
Sì.
Lo vedevi spesso?
Veniva ogni tanto a visitare la scuola?
Tutti i giorni.
Approvava i tuoi metodi, Jane?
Immagino fossero intelligenti, perché sei una creatura talentuosa!
Li approvava... sì.
E avrà presto scoperto in te molte cose che non si aspettava di trovare, giusto?
Hai doti non comuni.
Non saprei.
Hai detto che avevi un piccolo cottage vicino alla scuola.
È mai venuto a trovarti lì? Qualche volta.
Di sera?
Un paio di volte.
Pausa.
Quanto tempo hai abitato con lui e con le sorelle, dopo aver scoperto che eravate cugini?
Cinque mesi.
E Rivers passava molto tempo con le donne di casa? Sì; il salottino sul retro serviva da studio a lui e a noi.
Lui stava seduto vicino alla finestra e noi intorno al tavolo.
Studiava molto?
Sì, parecchio.
Cosa?
Indostano.
E tu cosa facevi, nel frattempo?
Imparavo il tedesco, all’inizio.
Te lo insegnava lui?
Lui non conosce il tedesco.
Non ti ha insegnato nulla?
Un po’ d’indostano.
Rivers ti insegnava l’indostano?
Sì, signore.
Anche alle sorelle?
No.
Soltanto a te?
Soltanto a me.
Gliel’hai chiesto tu?
No.
Era lui che voleva insegnartelo?
Sì.
Un momento di pausa. Perché voleva insegnartelo?
A cosa poteva servirti, l’indostano?
Aveva intenzione di portarmi in India con lui.
Ah! Eccoci al nocciolo della questione. Voleva sposarti?
Mi ha chiesto di sposarlo.
Questa è una bugia...
un’impudente invenzione per esasperarmi.
Vi chiedo scusa, signore, ma è la pura e semplice verità.
Me l’ha chiesto più di una volta ed era tenace e insistente più di quanto potreste essere voi.
Miss Eyre, lo ripeto, potete andarvene.
Quante volte devo ripetere la stessa cosa?
Perché continuate a rimanere appollaiata sulle mie ginocchia, quando vi ho consigliato di alzarvi?
Perché ci sto comoda.
No, Jane, non ci stai comoda, perché il tuo cuore non è con me, ma con questo tuo cugino...
con questo St John. Oh, fino a un minuto fa, pensavo che la mia piccola Jane fosse tutta mia!
Ho continuato a credere che mi amasse anche quando mi ha lasciato ed era una goccia di miele in tanta amarezza.
Per tutto il tempo in cui siamo stati divisi, fra tutte le calde lacrime che ho versato sul nostro distacco, non ho mai pensato che, mentre io soffrivo, lei potesse amare un altro!
Ma è inutile affliggersi.
Jane, lasciami, va’ a sposare Rivers.
Allora, signore, buttatemi giù, spingetemi via, perché io, di mia volontà, non vi lascerò mai.
Jane, ho sempre amato il tono della tua voce; mi ridà nuova speranza, perché suona così sincero.
Quando lo ascolto, mi sento riportare indietro di un anno.
E dimentico che hai stretto un nuovo legame.
Ma non sono uno sciocco... va’... Dove devo andare, signore? Per la tua strada... col marito che ti sei scelta. E chi è? Lo sai bene...
questo St John Rivers.
Non è mio marito e non lo sarà mai.
Non mi ama e io non amo lui. È innamorato di una ragazza bellissima di nome Rosamond.
Voleva sposarmi solo perché pensava che fossi più adatta di lei a diventare la moglie di un missionario.
È buono e nobile, ma severo; e, nei miei confronti, è freddo come un iceberg.
Non è come voi, signore. Io non sono felice al suo fianco, né vicino a lui, né con lui. Non ha nessuna indulgenza per me, nessuna tenerezza. Non vede nulla di attraente in me, nemmeno la giovinezza... solo qualche utile dote mentale. E dovrei lasciare voi, signore, per andare da lui?
Rabbrividii involontariamente e, d’istinto, mi strinsi ancora di più al mio cieco e amato signore.
Sorrise.
Come, Jane?
È la verità?
Le cose tra te e Rivers stanno davvero così?
Assolutamente, signore!
Oh, non avete motivo di essere geloso!
Volevo solo punzecchiarvi un po’ per non vedervi più così triste; pensavo che l’irritazione sarebbe stata per voi meglio della pena. Ma se è il mio amore che volete, vi basterebbe poter vedere quanto vi amo per esserne fiero e appagato. Il mio cuore è vostro, signore, completamente vostro.
Appartiene a voi e con voi vuol rimanere, anche se il destino dovesse allontanarmi da voi per il resto dei miei giorni.
Di nuovo, mentre mi baciava, qualche pensiero triste gli incupì il volto.
I miei occhi inariditi!
La mia forza mutilata!
mormorò, pieno di rimpianto.
Lo accarezzai, cercando di calmarlo.
Sapevo a cosa stava pensando e avrei voluto parlare al posto suo, ma non osavo.
Girò per un istante il viso da un lato e vidi una lacrima scivolargli di sotto la palpebra sigillata e scendergli lungo la guancia virile.
Mi si gonfiò il cuore.
Non valgo più del vecchio ippocastano colpito dal fulmine, nel frutteto di Thornfield, osservò dopo poco.
E che diritto avrebbe, quel rudere, di chiedere a un caprifoglio in fiore di coprire con i propri tralci freschi la sua decadenza?
Voi non siete un rudere, signore, non siete un albero colpito da un fulmine. Voi siete verde e vigoroso.
Nuove piante spunteranno attorno alle vostre radici, che voi lo vogliate o no, perché trarranno giovamento dalla vostra ombra benefica; e crescendo si appoggeranno a voi e vi si attorciglieranno attorno, perché la vostra forza offre loro un sostegno sicuro.
Sorrise di nuovo.
Le mie parole lo rasserenavano. Intendi come amici, Jane?
domandò.
Sì, come amici, risposi piuttosto esitante, perché in realtà intendevo qualcosa di più, ma non potevo usare un’altra parola.
Mi venne in aiuto.
Oh, Jane!
Ma io ho bisogno di una moglie.
Davvero, signore?
Sì, è una novità per te?
Certo, non me ne avete mai parlato prima.
È una notizia sgradita? Dipende dalle circostanze, signore... dalla vostra scelta.
Che farai tu per me, Jane.
Io mi rimetto alla tua decisione.
Allora, signore, scegliete...
quella che vi ama di più.
Posso solo scegliere quella che amo di più.
Jane, vuoi sposarmi?
Sì, signore.
Un povero cieco che dovrai sempre tenere per mano?
Sì, signore.
Uno storpio, vent’anni più vecchio di te, che dovrai assistere?
Sì, signore.
Davvero, Jane?
Davvero, davvero, signore.
Oh, mia cara!
Dio ti benedica e ti ricompensi!
Mr Rochester, se mai ho compiuto una buona azione nella mia vita, se mai ho avuto un pensiero buono, se mai ho pronunciato una preghiera sincera e irreprensibile, se mai ho espresso un desiderio giusto, questa è la mia ricompensa.
Essere vostra moglie significa, per me, la piena felicità su questa terra.
Perché ami sacrificarti.
Sacrificarmi?
Che cosa sacrificherei?
La fame per il nutrimento, l’attesa per la soddisfazione.
Avere il privilegio di stringere tra le braccia colui che stimo, di posare le labbra su colui che amo, di riporre la mia fiducia in colui che la merita significa sacrificarsi?
Se è così, allora senza dubbio amo sacrificarmi.
Ma anche sopportare le mie infermità, Jane, passar sopra ai miei difetti.
Non ne vedo, signore.
Vi amo più adesso, che posso esservi davvero utile, di quanto vi amassi al tempo della vostra fiera indipendenza, quando sdegnavate ogni ruolo che non fosse quello del munifico protettore.
Finora ho sempre odiato farmi aiutare e guidare. D’ora in poi non lo odierò più.
Non mi piaceva mettere la mano in quella di un servitore, ma è bello sentirla stretta dalle piccole dita di Jane.
Alla costante presenza dei domestici preferivo l’assoluta solitudine; ma la dolce assistenza di Jane sarà per me una gioia senza fine.
Jane è fatta per me. Io sono fatto per lei?
Fino alle più intime fibre del mio essere, signore. Se è così, non c’è ragione al mondo per aspettare. Dobbiamo sposarci subito.
Era pieno di euforia e ardore, nel volto e nelle parole; la sua antica impetuosità risorgeva.
Dobbiamo diventare una sola carne, senza aspettare un attimo di più, Jane. Non ci resta che ottenere i certificati, poi ci sposeremo.
Mr Rochester, mi accorgo solo adesso che il sole declina dal suo meridiano e Pilot è già tornato a casa per la cena.
Fatemi dare un’occhiata al vostro orologio.
Legatelo alla cintura, Jane, e d’ora innanzi tienilo tu; a me non serve.
Sono quasi le quattro del pomeriggio, signore.
Non avete fame?
Fra tre giorni saremo marito e moglie, Jane.
Che c’importa dei bei vestiti e dei gioielli!
Tutte cose che ormai non valgono più un quattrino. Il sole ha asciugato tutte le gocce di pioggia, signore.
L’aria si è fermata; fa caldo.
Lo sai, Jane, che in questo momento la tua collanina di perle è attorno al mio collo bronzeo, sotto la cravatta?
L’ho messa il giorno in cui ho perso il mio unico tesoro, come suo ricordo, e non l’ho più tolta.
Torneremo a casa attraverso il bosco; è la strada più ombreggiata.
Seguiva i suoi pensieri senza ascoltarmi.
Jane, forse tu mi consideri un uomo senza religione; ma, proprio in questo momento, il mio cuore trabocca di gratitudine per il Dio benevolo di questa terra. Egli non vede come vedono gli uomini ma con molto più acume; non giudica come giudicano gli uomini ma con molta più saggezza.
Io ho sbagliato.
Volevo macchiare il mio fiore innocente, infondere la colpa nella sua purezza, e l’Onnipotente me l’ha portato via.
Io, nella mia ostinata ribellione, ho quasi maledetto la legge divina. Invece di piegarmi al Suo decreto, l’ho sfidato. La giustizia divina ha seguito il suo corso e la rovina si è abbattuta su di me. Sono stato costretto ad attraversare la valle delle ombre della morte. I Suoi castighi sono potenti; e uno di quei castighi mi ha colpito, prostrandomi per sempre.
Sai bene quant’ero fiero della mia forza, ma cosa ne resta ora che devo affidarla alla guida altrui, come un bambino con la sua fragilità?
Negli ultimi tempi, Jane... solo... solo negli ultimi tempi, ho iniziato a vedere e a riconoscere la mano di Dio nel mio destino.
Ho iniziato a provare rimorso e pentimento, a desiderare di riconciliarmi col mio Creatore. Ho iniziato a pregare, di tanto in tanto. Erano preghiere molto brevi, ma molto sincere. Alcuni giorni fa... vediamo, posso contarli...
quattro giorni fa...
era la sera di lunedì scorso, fui assalito da uno strano stato d’animo: l’angoscia aveva preso il posto del delirio, la pena della cupezza.
Da parecchio tempo ormai avevo la sensazione che, dal momento che non riuscivo a trovarti da nessuna parte, allora dovevi essere morta.
Quella sera, sul tardi, poteva essere tra le undici e mezzanotte, prima di ritirarmi per il mio triste riposo, supplicai Dio, se gli pareva giusto, di portarmi via da questa vita e di ammettermi nel mondo futuro, dove avrei avuto ancora la speranza di ricongiungermi con Jane.
Ero nella mia stanza, seduto vicino alla finestra aperta. L’aria balsamica della notte leniva i miei affanni, anche se non potevo vedere le stelle e soltanto una vaga foschia luminosa mi rivelava la presenza della luna. Ti desideravo, Janet!
Oh, ti desideravo con l’anima e col corpo!
Chiesi a Dio, con angoscia e umiltà al tempo stesso, se non avessi ormai avuto la mia dose di desolazione, dolore e tormento e se non potessi godere ancora una volta di un po’ di pace e felicità.
Riconoscevo di aver meritato tutte quelle dure prove, ma gli dissi pure, implorante, che non sarei riuscito a sopportarne altre; e tutti i desideri del mio cuore, dal primo all’ultimo, traboccarono incontenibili dalle labbra, condensandosi nelle parole: ‘Jane!
Jane! Jane!’.
Avete detto queste parole ad alta voce?
Sì, Jane.
Se qualcuno mi avesse sentito, mi avrebbe preso per matto.
Le ho pronunciate con una tale convulsa energia! Ed è stato la sera di lunedì scorso, verso mezzanotte? Sì, ma il giorno e l’ora non hanno importanza.
La cosa strana avvenne dopo.
Mi giudicherai superstizioso un po’ di superstizione ce l’ho nel sangue, ce l’ho sempre avuta –, ma questo è vero o perlomeno è vero che ho udito quello che sto per dirti.
Appena ebbi esclamato ‘Jane!
Jane!
Jane!’, una voce non so dire da dove venisse, ma so di chi era rispose: ‘Sto arrivando, aspettami!’, e un momento dopo mi giunsero, sussurrate dal vento, le parole ‘Dove sei?’.
Vorrei poterti descrivere quali idee e immagini mi fecero venire in mente quelle parole, ma è difficile esprimere ciò che voglio. Ferndean è sepolta, come vedi, in un bosco molto fitto, dove i suoni sono smorzati e si spengono senza eco. Quel ‘Dove sei?’ sembrava venire dalle montagne, perché l’eco ripeté quelle parole rimbalzandole di collina in collina.
In quel momento una brezza più fresca e leggera parve sfiorarmi la fronte.
Avrei giurato che io e Jane, in quello stesso momento, ci fossimo incontrati in qualche luogo selvaggio e solitario.
Credo che, in spirito, ci siamo davvero incontrati. Senza dubbio, a quell’ora, tu dormivi e non avevi coscienza, Jane.
Forse la tua anima andava vagando fuori dal suo involucro, per consolare la mia; perché quella voce, ne sono certo come sono certo di essere vivo, era la tua voce!
Lettore, era stato un lunedì sera, verso mezzanotte, che anch’io avevo ricevuto il misterioso messaggio e quelle erano proprio le parole con cui vi avevo risposto.
Ascoltai il racconto di Mr Rochester ma non ricambiai con alcuna rivelazione.
La coincidenza mi colpì molto ed era troppo formidabile e inesplicabile per poter essere comunicata o discussa.
Qualunque cosa avessi detto, avrebbe senz’altro lasciato una traccia indelebile nella mente del mio ascoltatore; e quella mente, già troppo incline alla malinconia per tutte le sofferenze che aveva passato, non aveva bisogno dell’ombra ancor più profonda del soprannaturale.
Quindi tenni per me queste cose e le meditai nel mio cuore.149 Adesso non ti sembrerà più così strano, continuò il mio signore, se ieri sera, quando mi sei comparsa davanti in modo così improvviso, ho fatto fatica a crederti qualcosa di diverso da una semplice voce, da una visione che si sarebbe dissolta nel silenzio e nel nulla, come avevano già fatto quel sussurro di mezzanotte e l’eco delle montagne.
Adesso, grazie a Dio, so che non è stato così.
Sì, ringrazio Dio!
Mi fece scendere dalle sue ginocchia, si alzò e, togliendosi il cappello con un inchino e volgendo a terra quegli occhi senza luce, rimase immobile, in muta preghiera.
Riuscii a sentire solo le ultime parole della sua orazione.
Ringrazio il mio Creatore perché, nel giudicarmi, non ha dimenticato di essere misericordioso.
Imploro umilmente il mio Redentore di darmi la forza di condurre d’ora in poi una vita più pura di quanto abbia fatto fin qui!
Tese allora la mano perché lo guidassi.
Presi quella mano adorata, la portai per un momento alle labbra e poi me la passai attorno alle spalle: ero tanto più bassa di lui e potevo servirgli sia da appoggio che da guida.
Entrammo nel bosco e ci incamminammo verso casa.
Capitolo XXXVIII Conclusione Lettore, lo sposai.
Fu un matrimonio tranquillo: eravamo solo io, lui, il pastore e il sacrestano.
Quando tornammo dalla chiesa, entrai in cucina, dove Mary stava preparando il pranzo e John lustrando i coltelli, e dissi: Mary, stamattina ho sposato Mr Rochester.
La domestica e suo marito appartenevano a quella categoria di persone dignitose e flemmatiche a cui si può tranquillamente comunicare, in qualsiasi momento, una notizia eclatante senza correre il pericolo di sentirsi perforare i timpani da qualche stridula esclamazione e di essere tramortiti da un torrente di verboso stupore.
Mary alzò gli occhi e mi fissò: il mestolo con cui stava ungendo un paio di polli messi ad arrostire sul fuoco rimase per un paio di minuti sospeso a mezz’aria e, per lo stesso lasso di tempo, anche John smise di lucidare i coltelli; ma Mary tornando a chinarsi sull’arrosto, disse soltanto: Davvero, signorina?
Ah, però!.
Poco dopo aggiunse: Vi ho vista andar via col padrone, ma non sapevo che andavate in chiesa a sposarvi; e continuò a ungere i polli.
John, quando mi volsi verso di lui, aveva un sorriso che gli arrivava alle orecchie. Glielo dicevo a Mary che andava a finire così, disse, sapevo quello che Mr Edward...
sapevo quello che Mr Edward aveva in mente; ed ero sicuro che non avrebbe aspettato molto.
Per quel che ne so io, ha fatto bene. Vi auguro ogni felicità, signorina!
e fece un gesto di riverenza.
Grazie, John.
Mr Rochester mi ha detto di dare questo a te e a Mary.
Gli misi in mano un biglietto da cinque sterline e lasciai la cucina senza aspettare risposta.
Passando, più tardi, davanti alla porta di quel luogo sacro, colsi queste parole: Magari sarà meglio lei di qualsiasi gran dama.
E ancora: Certo, tanto bella non è, ma non è una stupida e ha un buon carattere; e ai suoi occhi è bellissima, lo vedono tutti.
Scrissi subito a Moor House e a Cambridge per annunciare ciò che avevo fatto, spiegando a fondo per quale motivo avevo agito così.
Diana e Mary approvarono le mie decisioni senza riserve.
Diana mi annunciò che avrebbe atteso fino alla fine della mia luna di miele e poi sarebbe venuta a trovarmi.
Sarà meglio che non aspetti fino ad allora, Jane, disse Mr Rochester, quando gli lessi la lettera, altrimenti arriverà troppo tardi, perché la nostra luna di miele risplenderà su di noi finché vivremo e i suoi raggi impallidiranno soltanto sopra le nostre tombe.
Non so come St John abbia accolto la notizia. Non rispose mai alla lettera con cui gliela comunicavo. Tuttavia mi scrisse sei mesi dopo, senza però nominare Mr Rochester né fare allusioni al matrimonio. La sua lettera aveva un tono calmo, serissimo ma cordiale.
Da allora ha mantenuto con me una corrispondenza regolare, anche se non frequente: spera che sia felice e confida che non sia tra quelle persone che vivono nel mondo senza Dio, curandosi solo delle cose terrene.
Non avrai certo dimenticato la piccola Adèle, non è vero, lettore? Io non l’avevo dimenticata. Chiesi subito e ottenni da Mr Rochester il permesso di andarla a trovare nel collegio dove era stata messa. La sua gioia irrefrenabile nel rivedermi mi commosse profondamente. Era pallida e magra; disse che non era felice.
A mio parere, le regole dell’istituto erano troppo rigide e il programma di studi troppo impegnativo per una bambina della sua età.
La portai a casa con me.
Volevo tornare a essere la sua istitutrice, ma presto mi resi conto che era impossibile.
C’era qualcun altro, adesso, che reclamava il mio tempo e le mie cure: mio marito assorbiva tutte le mie energie.
Così cercai un collegio gestito con metodi più umani e abbastanza vicino da permettermi di andarla a trovare spesso e di portarla ogni tanto a casa. Mi preoccupai che non le mancasse nulla di ciò che potesse contribuire al suo benessere.
Lei si abituò presto alla nuova residenza, lì si sentiva felice e fece grossi progressi nei suoi studi.
Via via che cresceva, la solida educazione inglese corresse gran parte dei suoi difetti francesi e, quando lasciò il collegio, fu per me una compagna piacevole e gentile: docile, buona e di ottimi principi.
Con la sua riconoscenza e le sue attenzioni per me e mio marito ha già da tempo largamente ricambiato quel po’ di bene che sono riuscita a farle.
La mia storia volge al termine: ancora qualche parola sulla mia vita da sposata e un rapido sguardo alla sorte di coloro i cui nomi sono ricorsi di frequente in questa narrazione, e avrò finito.
Sono sposata da dieci anni.
So cosa significa vivere completamente per e con colui che amo più di ogni altra cosa al mondo.
Ritengo la mia felicità perfetta, una felicità che le parole non riusciranno mai a spiegare, perché sono tutta la vita di mio marito e mio marito è la mia.
Nessuna donna è mai stata più vicina di me al suo compagno né, in modo così assoluto, sangue del suo sangue e carne della sua carne.150 Non sono mai stanca della compagnia del mio Edward, né lui della mia, così come nessuno dei due si stanca dei palpiti che sente nel suo petto; di conseguenza stiamo sempre insieme.
Stare insieme significa, per noi, sentirsi al tempo stesso liberi come quando si è soli e allegri come quando si è in compagnia.
Parliamo, credo, tutto il giorno: parlare fra noi non è che un modo più animato e percepibile di pensare.
Affido a lui ogni mia confidenza e ogni sua confidenza è dedicata a me; i nostri caratteri sono perfettamente compatibili e ne risulta una sintonia perfetta.
Nei primi due anni del nostro matrimonio, Mr Rochester continuò a essere cieco; forse fu proprio questa circostanza ad avvicinarci tanto, a legarci così l’uno all’altro, perché allora io ero la sua vista, come sono ancora la sua mano destra.
Ero letteralmente la pupilla dei suoi occhi.
Vedeva la natura, leggeva i libri attraverso di me e non mi stancai mai di vedere per lui, di tradurre in parole l’immagine di un campo, un albero, una città, un fiume, una nuvola, un raggio di sole, il paesaggio che si stendeva davanti a noi, il bello o il cattivo tempo di una giornata, e di ricorrere alla voce per imprimergli nell’orecchio quello che la luce non poteva più fissare nei suoi occhi.
Mai mi stancavo di leggere per lui, mai mi stancavo di guidarlo laddove desiderava andare, di fare per lui quello che desiderava fosse fatto. E, nonostante una vena di tristezza di fondo, quei servizi mi procuravano una gioia quanto mai piena e squisita perché ricorrere a quei servizi non era per lui né una penosa vergogna né una mortificante umiliazione.
Mi amava con tanta sincerità da non provare nessuna riluttanza nell’avvalersi della mia assistenza. E sentiva che lo amavo con tanta tenerezza che concedergli quell’assistenza significava per me assecondare i miei desideri più dolci.
Un mattino, al termine di quei due anni, mentre stavo scrivendo una lettera sotto la sua dettatura, venne a chinarsi su di me e mi disse: Jane, hai qualcosa di brillante intorno al collo?.
Avevo la catena d’oro dell’orologio.
Risposi: Sì. E indossi un abito azzurro chiaro? Era vero.
Mi annunciò allora che da qualche tempo aveva l’impressione che l’oscurità che gli appannava la vista su uno dei due occhi stesse diventando meno densa e che adesso ne era sicuro.
Andammo a Londra.
Consultò un eminente oculista e alla fine recuperò la vista da quell’occhio.
Adesso non riesce ancora a vedere molto distintamente, non può leggere o scrivere a lungo; ma può trovare la strada senza essere condotto per mano e il cielo per lui non è più un buco nero151 e la terra non è più una voragine.
Quando gli fu messo tra le braccia il suo primogenito, poté vedere che il bambino aveva ereditato i suoi occhi, com’erano un tempo: grandi, brillanti e neri.
In quell’occasione, ancora una volta, riconobbe, dal profondo del cuore, che Dio aveva mitigato la giustizia con la misericordia.
Io e il mio Edward siamo felici e lo siamo ancor di più perché lo sono anche coloro che amiamo.
Diana e Mary Rivers si sono entrambe sposate. Ogni anno, a turno, vengono a trovarci e noi andiamo a trovare loro. Il marito di Diana è un capitano di marina, un valoroso ufficiale e un brav’uomo.
Quello di Mary è un pastore, compagno di collegio del fratello, degno di lei per cultura e principi.
Sia il capitano Fitzjames che Mr Wharton amano le loro mogli e ne sono a loro volta riamati.
Quanto a St John Rivers, lasciò l’Inghilterra e andò in India.
Intraprese la strada che si era proposto di seguire e la segue ancora.
Mai pioniere più risoluto e infaticabile operò tra rocce e pericoli.
Deciso, animato dalla fede e dalla devozione, pieno d’energia, di zelo e di sincerità, si prodiga per il bene dell’umanità, aprendole la dolorosa strada verso il progresso; abbatte come un gigante i pregiudizi di religione e di casta che la ingombrano.
Può essere duro, può essere esigente, può anche essere ambizioso, ma la sua durezza è quella del guerriero Grancuore che difende il suo convoglio di pellegrini dagli attacchi del demone Apollyon.152 La sua esigenza è quella dell’apostolo che parla solo in nome di Cristo, quando dice: Se qualcuno vuol venire dietro di me rinneghi se stesso, prenda la croce e mi segua.153 La sua ambizione è quella di un nobile spirito dominatore che mira a occupare un posto nelle prime schiere di coloro che sono stati redenti dalla terra, che si presentano senza macchia davanti al trono di Dio, che partecipano alle supreme, potenti vittorie dell’Agnello: i prescelti, gli eletti, i fedeli.
St John non si è sposato e ormai non si sposerà più.
Finora è riuscito ad assolvere da solo il suo duro compito e il compito si avvia ormai verso la sua conclusione: il suo sole glorioso si affretta verso il tramonto. L’ultima lettera che ho ricevuto da lui ha strappato dai miei occhi lacrime di umana compassione e al tempo stesso mi ha riempito il cuore di gioia divina. Pregustava già la sua sicura ricompensa, la sua corona incorruttibile.
So che sarà la mano di un estraneo a scrivermi la prossima lettera per dirmi che il buono e fedele servitore154 è stato finalmente chiamato alla gioia del suo Signore.
E perché piangere?
La paura della morte non offuscherà l’ultima ora di St John: la sua mente sarà senza nubi, il suo cuore impavido, la sua speranza sicura, la sua fede salda.
Le sue stesse parole ne sono pegno: Il mio Signore, dice, mi ha avvertito.
Ogni giorno mi annuncia con sempre maggiore chiarezza: ‘Sì, verrò presto!’,155 e di ora in ora io rispondo con fervore crescente: ‘Amen, vieni pure, Signore Gesù!’ .
